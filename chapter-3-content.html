<h3 id="rule-23">২৩। যোগাযোগের ধরন।</h3>
<ol class="counter-num">
    <li>
        এই বিধিমালার অধীন ক্রয়কারী ও ক্রয়কাজে অংশগ্রহণকারী পক্ষের মধ্যে
        (যেমন-আবেদনকারী, দরপত্রদাতা, সরবরাহকারী, ঠিকাদার, সেবাপ্রদানকারী বা
        পরামর্শক) যাবতীয় যোগাযোগ লিখিত হইতে হইবে এবং উক্ত যোগাযোগের আইনগত
        বাধ্যবাধকতা নিশ্চিত করিবার জন্য উহা প্রেরক বা তৎকর্তৃক ক্ষমতাপ্রাপ্ত
        কোনো কর্মকর্তা বা প্রতিনিধি কর্তৃক স্বাক্ষরিত হইতে হইবে।
    </li>
    <li>
        ইলেকট্রনিক পদ্ধতিতে ক্রয়ের ক্ষেত্রে এই বিধিমালার অষ্টম অধ্যায়ের বিধান
        প্রযোজ্য হইবে।
    </li>
</ol>
<h3 id="rule-24"></h3>
<ol class="counter-num">
    <li>
        উন্নয়ন প্রকল্পের ক্ষেত্রে কোনো ক্রয়চাহিদাকে একাধিক প্যাকেজে ও লটে
        বিন্যস্ত করিবার ক্ষেত্রে, ক্রয়কারী এই বিধিমালার বিধি ২৫ অনুসরণে কোনো
        ক্রয় পরিকল্পনা প্রণয়নের পূর্বে প্রস্তাবিত ক্রয়কার্য এবং ক্রয়ের বিষয়
        সতর্কতার সহিত পর্যালোচনা করিয়া এবং ক্রয়ের বৈশিষ্ট্য ও পরিমাণ বিবেচনা
        করিয়া প্যাকেজে ও লটে বিন্যস্তকরণ এবং প্রয়োগযোগ্য ক্রয় পদ্ধতি সম্পর্কে
        সিদ্ধান্ত গ্রহণ করিবে:
        <p class="condition">
            তবে শর্ত থাকে যে, কোনো উন্নয়ন প্রকল্পের অধীন প্রকল্পের লক্ষ্য ও
            উদ্দেশ্যের সহিত সামঞ্জস্যপূর্ণভাবে নিরূপিত চাহিদার বিপরীতে বাজার
            পরিস্থিতি, ক্রয়ের সম্ভাব্য ঝুঁকি, সম্ভাব্য সমাধানের বিকল্পসমূহের
            বিশ্লেষণ, স্থানীয় ইকনোমিক অপারেটরগণের সামর্থ্য, টেকসইতা, ক্রয়কারীর
            সামর্থ্য, প্রত্যাশিত প্রতিযোগিতা, ইত্যাদি বিষয় বিবেচনায় লইয়া
            তফসিল-৪ মোতাবেক একটি ক্রয়কৌশল প্রণয়ন করিবে যা প্রকল্প দলিলে
            সন্নিবেশিত হইবে এবং উহার অনুবর্তীক্রমে উক্ত উন্নয়ন প্রকল্পের
            সার্বিক ক্রয়পরিকল্পনা প্রণীত হইবে।
        </p>
    </li>
    <li>
        উপবিধি (১)-এ বর্ণিত ক্রয়কৌশল প্রণয়নের উদ্দেশ্যে ক্রয়কারী কর্তৃক বাজার
        পরিস্থিতি তথা বাজারে বিদ্যমান সমাধানের বিকল্প সম্পর্কে অবহিত হইবার
        লক্ষ্যে সম্ভাব্য ইকনোমিক অপারেটরগণের সমন্বয়ে প্রারম্ভিক বাজার
        সম্পৃক্ততার (Early market engagement) উদ্যোগ গ্রহণ করা যাইবে এবং
        সেইক্ষেত্রে সংশ্লিষ্ট সংস্থা ও বিপিপিএ-এর ওয়েবসাইটে ন্যূনতম ১৪ (চৌদ্দ)
        দিন সময় প্রদানপূর্বক বিজ্ঞপ্তি প্রকাশ করিয়া সম্ভাব্য দরদাতা বা ইকনোমিক
        অপারেটরদের আমন্ত্রণপ্রদান, অতঃপর তাহাদের আগ্রহের ভিত্তিতে প্রাকক্রয় সভা
        (Pre-procurement conference) আয়োজন করিতে হইবে:
        <p class="condition">
            তবে শর্ত থাকে যে, প্রারম্ভিক বাজার সম্পৃক্ততার ধারাবাহিকতায় গৃহীত
            ক্রয়কার্যে কোনোভাবেই যেন সীমাবদ্ধকর প্রতিযোগিতার পরিবেশ সৃষ্টি না
            হয়, সেই বিষয়ে ক্রয়কারী সতকর্তা অবলম্বন করিবে:
        </p>
        <p class="condition">
            আরও শর্ত থাকে যে, এই বিধিতে উল্লিখিত প্রারম্ভিক বাজার সম্পৃক্ততার
            মাধ্যমে নির্দিষ্টকৃত কোনো ক্রয়চাহিদা বা প্রস্তুতকৃত বিনির্দেশের
            মাধ্যমে কোনো ক্রয়প্রক্রিয়াকরণে সংশ্লিষ্ট ক্রয়কারী বাধ্য থাকিবে
            না।
        </p>
    </li>
    <li>
        ক্রয়কারী পণ্যের প্যাকেজ গঠন ও ক্রয়পদ্ধতি নির্ধারণের ক্ষেত্রে,
        নিম্নবর্ণিত বিষয়সমূহ বিবেচনা করিবে—
        <ol class="counter-alpha">
            <li>ক্রেতব্য পণ্যের ধরন ও প্রাক্কলিত ব্যয়;</li>
            <li>স্থানীয় বাজারে সংশ্লিষ্ট পণ্যের প্রাপ্যতা;</li>
            <li>
                স্থানীয় বাজারে প্রাপ্য সংশ্লিষ্ট পণ্যের মান, উৎস ও ব্র্যান্ড;
            </li>
            <li>মনোনীত পণ্যের মূল্য;</li>
            <li>
                প্রয়োজনীয় পরিমাণ পণ্যসরবরাহে স্থানীয় সরবরাহকারীদের সামর্থ্য;
            </li>
            <li>
                সংশ্লিষ্ট জাতীয় শিল্প প্রতিষ্ঠানের সামর্থ্য এবং উৎপাদিত পণ্যের
                মান;
            </li>
            <li>বাজার পরিস্থিতি এবং প্রত্যাশিত প্রতিযোগিতা;</li>
            <li>ক্রয়ের জরুরি প্রয়োজনীয়তা;</li>
            <li>
                প্রাপকের ভাণ্ডারের ধারণক্ষমতা এবং প্রস্তাবিত সরবরাহের শর্তাদি ও
                সূচি; এবং
            </li>
            <li>স্থানীয় ও আন্তর্জাতিক বাজারে সরবরাহ-সংক্রান্ত ঝুঁকি।</li>
        </ol>
    </li>
    <li>
        (৩) ক্রয়কারী, পুনঃপুন আবশ্যক এইরূপ পণ্য সরবরাহের জন্য, বিধি ১০৯
        অনুযায়ী ফ্রেমওয়ার্ক এগ্রিমেন্ট ব্যবহার করিতে পারে এবং সুবিধাজনক হইলে
        লটভিত্তিক বা আইটেমভিত্তিক দরপত্র আহ্বান করিতে পারে।
    </li>
    <li>
        (৪) ক্রয়কারী প্যাকেজ প্রণয়নে যথেষ্ট সতর্কতা অবলম্বন করিবে এবং সম্ভাব্য
        সরবরাহকারীদের সংখ্যা যেন হ্রাস না পায় উহা নিশ্চিত করিবার জন্য একটি
        প্যাকেজে বেশিসংখ্যক আইটেম অন্তর্ভুক্ত করিবে না।
    </li>
    <li>
        (৫) সাধারণত একই ধরনের সরবরাহকারীগণ কর্তৃক সরবরাহ করা হইয়া থাকে, শুধু
        এইরূপ আইটেমসমূহের সমন্বয়ে ক্রয়কারী প্রতিটি লট সুবিন্যস্ত করিবে।
    </li>
    <li>
        (৬) দরপত্র প্রক্রিয়ায় উৎপাদনকারীর অংশগ্রহণ উৎসাহিত করিবার অভিপ্রায়
        থাকিলে, বিশেষ ধরনের সরবরাহের (যেমন—স্বাস্থ্য সেক্টরের পণ্য, খুচরা
        যন্ত্রাংশ, ইত্যাদি) জন্য আইটেমভিত্তিক দরপত্র আহ্বান করা যাইবে।
    </li>
    <li>
        (৭) ক্রয়কারী, কার্যের প্যাকেজ গঠন ও ক্রয়পদ্ধতি নির্ধারণের ক্ষেত্রে,
        নিম্নবর্ণিত বিষয়সমূহ বিবেচনা করিবে—
        <ol class="counter-alpha">
            <li>কার্যের প্রকৃতি ও প্রাক্কলিত ব্যয়;</li>
            <li>নির্মাণ সেক্টরের বিদ্যমান অবস্থা;</li>
            <li>স্থানীয় ঠিকাদারদের সামর্থ্য;</li>
            <li>প্রত্যাশিত প্রতিযোগিতা;</li>
            <li>ভৌগোলিক অবস্থান;</li>
            <li>কার্যসম্পাদনে প্রয়োজনীয় সময়;</li>
            <li>প্রাসঙ্গিক অন্যান্য বিষয়।</li>
        </ol>
    </li>
    <li>
        (৮) ক্রয়কারী, ভৌতসেবার প্যাকেজ গঠন ও ক্রয়পদ্ধতি নির্ধারণের ক্ষেত্রে,
        নিম্নবর্ণিত বিষয়সমূহ বিবেচনা করিবে
        <ol class="counter-num">
            <li>ভৌতসেবার প্রকৃতি, মান এবং প্রাক্কলিত ব্যয়;</li>
            <li>সংশ্লিষ্ট সেবা সেক্টরের বিদ্যমান অবস্থা;</li>
            <li>ক্রয়ের জরুরি প্রয়োজনীয়তা;</li>
            <li>স্থানীয় সেবা প্রদানকারী প্রতিষ্ঠানের সামর্থ্য;</li>
            <li>প্রত্যাশিত প্রতিযোগিতা;</li>
            <li>সেবাসম্পাদনের প্রত্যাশিত তারিখ;</li>
            <li>প্রাসঙ্গিক অন্যান্য বিষয়।</li>
        </ol>
    </li>
</ol>
<h3 id="rule-25">২৫। ক্রয়পরিকল্পনা (Procurement plan) প্রণয়ন, ইত্যাদি।</h3>
<ol class="counter-num">
    <li>ক্রয়পরিকল্পনা প্রণয়ন সকল ক্রয়কারীর জন্য বাধ্যতামূলক হইবে।</li>
    <li>
        ক্রয়পরিকল্পনায় মূল্য বা পদ্ধতি নির্বিশেষে ক্রয়ের জন্য নির্ধারিত সকল
        অভীষ্ট বস্তু বা বিষয়, যথা, পণ্য, কার্য, ভৌতসেবা এবং বুদ্ধিবৃত্তিক ও
        পেশাগতসেবার শ্রেণিভিত্তিক বিন্যাসপূর্বক অন্তর্ভুক্ত করিতে হইবে।
    </li>
    <li>
        উন্নয়ন প্রকল্প বা কর্মসূচি এবং পরিচালন বাজেটের জন্য আলাদাভাবে
        ক্রয়পরিকল্পনা প্রণয়ন করিতে হইবে।
    </li>
    <li>
        ক্রয়কারী উন্নয়ন প্রকল্প বা কর্মসূচির অধীন ক্রয়ের ক্ষেত্রে, তফসিল-৫ এর
        অংশ-ক অনুসারে প্রকল্পের পূর্ণ মেয়াদকালের জন্য সার্বিক ক্রয় পরিকল্পনা
        প্রণয়ন করিবে এবং উহা উন্নয়ন প্রকল্প প্রস্তাব (DPP) বা কারিগরি/ কারিগরি
        সহায়তা প্রকল্প (TPP/TAPP) প্রস্তাবের সহিত সংযুক্ত করিতে হইবে।
    </li>
    <li>
        ক্রয়কারী, প্রত্যেক অর্থবৎসরের শুরুতে, অন্যান্য বিষয়ের মধ্যে প্রত্যাশিত
        তহবিল প্রবাহের বিষয়টি বিবেচনাক্রমে, কোনো উন্নয়ন প্রকল্প বা কর্মসূচির
        সার্বিক ক্রয়পরিকল্পনা এবং প্রাক্কলিত ব্যয় (Cost estimate) বাৎসরিক
        ভিত্তিতে এবং যুক্তিসংগতভাবে হালনাগাদ করিবে।
    </li>
    <li>
        ক্রয়কারী উহার সার্বিক বা বার্ষিক ক্রয়পরিকল্পনা প্রণয়নের সময় কোনো
        নির্দিষ্ট ক্রয়পদ্ধতি বা ঊর্ধ্বতন কর্মকর্তার অনুমোদনের বাধ্যবাধকতা
        পরিহারের উদ্দেশ্যে, সাধারণত একটি প্রকল্প বা কর্মসূচি বা ক্রয়চাহিদার কোনো
        অংশ নিম্নতর মূল্যমানের একাধিক প্যাকেজে বিভক্ত করিবে না।
    </li>
    <li>
        ক্রয়কারী, মূল্যায়নের সময় আড়াআড়ি অবহার (Cross-discounts) প্রদান সংক্রান্ত
        বিধানের প্রয়োগ সহজ করিবার উদ্দেশ্যে, সার্বিক ক্রয়পরিকল্পনায় অনুমোদিত
        কোনো প্যাকেজ সাধারণত ৫ (পাঁচ) টির অধিক লটে বিভক্ত করিবে না।
    </li>
    <li>
        ক্রয়কারী কোনো ক্রয়চাহিদাকে ক্ষুদ্রতর একাধিক প্যাকেজে বা কোনো প্যাকেজকে
        একাধিক ক্ষুদ্রতর লটে বিভক্ত করিবার সময় অথবা বিপরীতক্রমে একাধিক প্যাকেজ
        বা লটকে বৃহত্তর একটি প্যাকেজ বা লটে একত্রিত করিবার ক্ষেত্রে নিম্নবর্ণিত
        বিষয়গুলি বিবেচনা করিবে-
        <ol class="counter-alpha">
            <li>
                সুপারিশকৃত আকারের প্যাকেজ বা লটের জন্য গ্রহণযোগ্য (Responsive)
                দরপত্র দাখিলের ক্ষেত্রে স্থানীয় ও আন্তর্জাতিক বাজারের সামর্থ্য;
            </li>
            <li>
                সুপারিশকৃত আকারের প্যাকেজ বা লটের জন্য পর্যাপ্ত যোগ্য ইকনোমিক
                অপারেটরগণের সংখ্যা ও সম্ভাব্য প্রতিযোগিতা; এবং
            </li>
            <li>
                সম্ভাব্য কার্য চুক্তির ক্ষেত্রে, উক্ত কার্যের জন্য নির্ধারিত
                স্থানের ভৌগোলিক অবস্থানের বিবেচনায় উহার বাস্তবায়নজনিত সুবিধা।
            </li>
        </ol>
    </li>
    <li>
        উপবিধি (৫)-এ যাহা কিছুই থাকুক না কেন, ক্রয়কারী দরপত্র বা প্রস্তাব
        দাখিলের অনুরোধ-সংবলিত দলিল চূড়ান্তকরণের পূর্বে বা দরপত্র বা প্রস্তাব
        আহ্বানের পূর্বে উন্নয়ন বা পরিচালন বাজেটের অধীন ক্রয়কারী কর্তৃক বিধি ৯
        অনুসরণে গঠিত কমিটি দ্বারা, অভ্যন্তরীণ ও আন্তর্জাতিক ক্রয় নির্বিশেষে
        স্থানীয় মুদ্রায়, কোনো নির্দিষ্ট ক্রয়ের দাপ্তরিক প্রাক্কলিত ব্যয়
        (Official cost estimate) প্রস্তুত করিবে এবং দাপ্তরিক প্রাক্কলিত ব্যয়
        প্রস্তুতকালে পরিবহণ ব্যয়, ওভারহেড, মুনাফা, ঝুঁকি ব্যবস্থাপনা ব্যয় (যেমন-
        বিমা পলিসি গ্রহণ, ইত্যাদি), ভৌগোলিক অবস্থান, চুক্তি বাস্তবায়নে প্রযোজ্য
        কারিগরি ও বাণিজ্যিক শর্তাদি, জটিলতা (Complexity), অনগ্রসরতা, জেলা সদর বা
        ক্রয় কার্যস্থল হইতে দূরত্ব, প্রযোজ্য ক্ষেত্রে, মূল্য সংযোজন কর (VAT),
        কাস্টম শুল্ক (Custom duties) এবং আয়করসহ (IT) আনুষঙ্গিক অন্যান্য প্রযোজ্য
        বিষয়সমূহ আবশ্যিকভাবে বিবেচনা করিবে।
    </li>
    <li>
        উপবিধি (৯)-এর অধীন প্রস্তুতকৃত দাপ্তরিক প্রাক্কলিত ব্যয় কোনো উন্নয়ন
        প্রকল্প বা কর্মসূচির বা পরিচালন বাজেটের সার্বিক বা বার্ষিক ক্রয়
        পরিকল্পনায় উল্লিখিত প্রাক্কলিত ব্যয় হইতে অধিক হইলে ক্রয়কারী কার্যালয়
        প্রধান এবং অধিক না হইলে ক্রয়কারী কার্যালয় প্রধান কর্তৃক ক্ষমতাপ্রাপ্ত
        কর্মকর্তা বা অনুমোদনকারী কর্তৃপক্ষ (যদি অনুমোদনকারী কর্তৃপক্ষ ক্রয়কারী
        কার্যালয় প্রধানের নিম্নে হন) কর্তৃক অনুমোদনপূর্বক ক্রয়কারীর নিকট ফেরত
        প্রদান করিতে হইবে এবং ক্রয়কারী অতঃপর, সীমিত দরপত্র পদ্ধতিতে অভ্যন্তরীণ
        কার্যক্রয়ের ক্ষেত্র ব্যতীত, দাপ্তরিক প্রাক্কলিত ব্যয় সিলগালা করিয়া
        রাখিবে, যাহা দরপত্র উন্মুক্তকরণ কমিটির নিকট দরপত্র খোলার প্রাক্কালে
        হস্তান্তর করিবে এবং দরপত্র উন্মুক্তকরণ কমিটি দরপত্র উন্মুক্তকরণ সভায়
        দাপ্তরিক প্রাক্কলিতমূল্য ঘোষণাপূর্বক দরপত্র উন্মুক্তকরণ শিটে উহা
        লিপিবদ্ধ করিবে।
    </li>
    <li>
        ক্রয়কারী, প্রত্যেক অর্থবৎসরের শুরুতে, পরিচালন বাজেটের অধীন ক্রয়ের জন্য
        শুধু একটি বার্ষিক ক্রয়পরিকল্পনা প্রণয়ন করিবে।
    </li>
    <li>
        কোনো উন্নয়ন প্রকল্প বা কর্মসূচির জন্য হালনাগাদকৃত বার্ষিক ক্রয় পরিকল্পনা
        এবং পরিচালন বাজেটের জন্য প্রণীত বার্ষিক ক্রয়পরিকল্পনা ক্রয়কারী কার্যালয়
        প্রধান বা তৎকর্তৃক ক্ষমতাপ্রাপ্ত কোনো কর্মকর্তা কর্তৃক অনুমোদিত হইতে
        হইবে।
    </li>
    <li>
        উন্নয়ন প্রকল্প বা কর্মসূচির জন্য সামগ্রিক ক্রয় পরিকল্পনা ও হালনাগাদকৃত
        বার্ষিক ক্রয়পরিকল্পনা এবং পরিচালন বাজেটের জন্য বার্ষিক ক্রয়পরিকল্পনা
        প্রণয়নের ক্ষেত্রে ক্রয়কারী ক্ষেত্রমতো তফসিল-৫-এর অংশ-ক, অংশ-খ, অংশ-গ,
        অংশ-ঘ, অংশ-ঙ ও অংশ-চ-তে বর্ণিত ছক অনুসরণ করিবে।
    </li>
    <li>
        প্রত্যেক অর্থবৎসরের শুরুতে ইজিপি পোর্টালের মাধ্যমে উপবিধি (১২)
        অনুসরণক্রমে উন্নয়ন প্রকল্প বা কর্মসূচি এবং পরিচালন বাজেটের জন্য পৃথক
        পৃথক বার্ষিক ক্রয়পরিকল্পনা প্রণয়ন বা হালনাগাদ, অনুমোদন এবং প্রকাশ করা
        সকল ক্রয়কারী ও সংশ্লিষ্ট কর্তৃপক্ষের জন্য বাধ্যতামূলক হইবে।
    </li>
</ol>
<h3 id="rule-26">২৬। ক্রয়পরিকল্পনা হালনাগাদকরণ, সংশোধন, ইত্যাদি।</h3>
<ol class="counter-num">
    <li>
        ক্রয়প্রক্রিয়ায় বিলম্ব, পুনঃদরপত্র আহ্বান এবং অন্যান্য অদৃষ্টপূর্ব
        (Unforeseen) পরিবর্তন বা সীমাবদ্ধতা বিবেচনাক্রমে ক্রয়কারী নিজস্ব
        প্রয়োজনে ক্রয়পরিকল্পনায় প্রয়োজনীয় সামঞ্জস্য বিধানপূর্বক সাধারণত
        ত্রৈমাসিক ভিত্তিতে উহা হালনাগাদ বা সংশোধন করিবে।
    </li>
    <li>
        কোনো সার্বিক ক্রয়পরিকল্পনা বা বার্ষিক ক্রয়পরিকল্পনা হালনাগাদ বা সংশোধনের
        ক্ষেত্রে, যথোপযুক্ত কারণ থাকা সাপেক্ষে, বিধি ২৫ এর উপবিধি (৬), (৭) ও (৮)
        মোতাবেক কোনো প্যাকেজকে একাধিক ক্ষুদ্রতর প্যাকেজে বা লটে বিভক্তিকরণ বা
        একাধিক প্যাকেজকে একটি বৃহৎ প্যাকেজে সন্নিবেশকরণ বা ক্রয়পদ্ধতি পরিবর্তনের
        ক্ষেত্রে ক্রয়কারী কার্যালয় প্রধানের অনুমোদন গ্রহণ করিতে হইবে:
    </li>
    <li>
        উপবিধি (২)-এর অধীন কোনো একক প্যাকেজকে একাধিক ক্ষুদ্রতর প্যাকেজে বা
        একাধিক লটে বিভক্ত করা হইলে, উহার কোনো একটি প্যাকেজ বা লটের জন্য
        চুক্তিসম্পাদনের নোটিশ প্রদানের পূর্বে, প্যাকেজসমূহ বা লটসমূহের সামষ্টিক
        মূল্য যে কর্তৃপক্ষের অনুমোদনের এখতিয়ারভুক্ত সেই কর্তৃপক্ষের নিকট প্রতিটি
        প্যাকেজ বা লটের দরপত্র অনুমোদনের জন্য পেশ করিতে হইবে।
        <p class="examples">
            উদাহরণ ১। যদি ২০০ (দুই শত) কোটি টাকা ব্যয়সাপেক্ষ ২৫ কি. মি. দীর্ঘ
            রাস্তা-কাম-বাঁধ নির্মাণের জন্য কোনো ক্রয় প্যাকেজকে ৫ (পাঁচ)টি লটে
            বিভক্ত করিয়া দরপত্র আহ্বান করা হয়, তাহা হইলে উহার সামষ্টিক
            চুক্তিমূল্য (২০০ কোটি টাকা) যে পর্যায়ের অনুমোদনকারী কর্তৃপক্ষের
            (এইক্ষেত্রে সরকারি ক্রয়সংক্রান্ত মন্ত্রিসভা কমিটি) এখতিয়ারভুক্ত, সেই
            পর্যায়ের অনুমোদনকারী কর্তৃপক্ষের অনুমোদনের জন্য উপস্থাপন করিতে হইবে।
        </p>
        <p class="examples">
            উদাহরণ ২। যদি ১২০ (একশত বিশ) কোটি টাকা মূল্যের ক্রয়ের দরপত্র
            আইটেমভিত্তিক আহ্বান করা হইয়া থাকে, তাহা হইলে বিলম্ব এড়ানোর জন্য
            পর্যায়ক্রমে উহার বাস্তবায়ন যুক্তিযুক্ত বিবেচিত হইলে উহার যেকোনো একটি
            আইটেমের জন্য চুক্তিসম্পাদনের পূর্বে উক্ত টেন্ডারের ভিত্তিতে
            সম্পাদিতব্য সকল চুক্তি-সংক্রান্ত হালনাগাদ অগ্রগতি অনুমোদনকারী
            কর্তৃপক্ষের (এই ক্ষেত্রে সরকারি ক্রয়সংক্রান্ত মন্ত্রিসভা কমিটি) নিকট
            পেশ করিতে হইবে।
        </p>
    </li>
</ol>
<h3 id="rule-27">২৭। ক্রয়কার্যে প্রতিযোগিতা।</h3>
<ol class="counter-num">
    <li>
        ক্রয়প্রক্রিয়ায় অবাধ ও কার্যকর প্রতিযোগিতা নিশ্চিতকরণার্থে ক্রয়কারী-
        <ol class="counter-alpha">
            <li>
                সম্ভাব্য দরপত্রদাতাগণ কর্তৃক প্রকল্প বা কার্যের জন্য নির্ধারিত
                স্থান পরিদর্শনের যুক্তিসংগত সুযোগ প্রদান করিবে;
            </li>
            <li>
                কার্য বা জটিল সরবরাহ চুক্তির ক্ষেত্রে, বিশেষত বিদ্যমান কার্য বা
                যন্ত্রপাতির নবরূপদানের (Refurbishing) জন্য, সম্ভাব্য
                দরপত্রদাতাগণ ক্রয়কারীর প্রতিনিধিদের সহিত সাক্ষাৎ করিয়া যাহাতে
                কোনো বিষয়ে প্রশ্ন উত্থাপন বা ব্যাখ্যা চাহিতে পারে তজ্জন্য
                প্রাকদরপত্র সভা আহ্বান করিবে;
            </li>
            <li>
                দফা (খ)-এর অধীন কোনো প্রাকদরপত্র সভা অনুষ্ঠিত হইলে, উক্ত সভার
                কার্যবিবরণী যেসকল সম্ভাব্য দরপত্রদাতা দরপত্র দলিল ক্রয় করিয়াছেন
                এবং যাহারা দরপত্র দলিল ক্রয় করিয়াছেন কিন্তু সভায় যোগদান করেন নাই
                তাহাদের সকলকে তফসিল-২-এ বর্ণিত সময়সীমার মধ্যে প্রদান করিবে; এবং
            </li>
            <li>
                দরপত্র দলিলের ভুলত্রুটি সংশোধন বা প্রদত্ত অতিরিক্ত তথ্য পরিশিষ্ট
                (Addendum) আকারে বিধি ১১৫ অনুযায়ী সকল দরপত্রদাতাগণের নিকট বিতরণ
                করিবে।
            </li>
        </ol>
    </li>
    <li>
        যে মানদণ্ডের ভিত্তিতে আবেদনকারী, দরপত্রদাতা বা পরামর্শকগণের যোগ্যতা
        নিরূপণ করা হইবে উহা সংশ্লিষ্ট দলিলে স্পষ্টভাবে উল্লেখ করিয়া আবেদনকারী বা
        দরপত্রদাতাকে আহ্বানে সাড়া প্রদানের জন্য পর্যাপ্ত সময় প্রদান করিতে হইবে
        এবং উক্ত সময় প্রযোজ্য দলিলে সুনির্দিষ্টভাবে উল্লেখ করিতে হইবে।
    </li>
</ol>
<h2 id="part-3.2">
    অংশ-২: দরপত্র বা প্রস্তাবের বৈধতার মেয়াদ নির্ধারণ এবং নিরাপত্তা জামানত
</h2>
<h3 id="rule-28">২৮। দরপত্র বা প্রস্তাবের বৈধতার মেয়াদ নির্ধারণ।</h3>
<ol class="counter-num">
    <li>
        দরপত্র বা প্রস্তাবের বৈধতার মেয়াদ, দরপত্র বা প্রস্তাবের জটিলতা
        (Complexity) এবং উহা মূল্যায়ন ও অনুমোদনের জন্য আবশ্যক সময় বিবেচনায়
        নির্ধারণ করিতে হইবে, তবে উহা নির্ধারণের ক্ষেত্রে তফসিল-২-এ বর্ণিত
        সময়সীমা অনুসরণ করিতে হইবে।
    </li>
    <li>
        উপবিধি (১)-এ যাহা কিছুই থাকুক না কেন, কোনো বিশেষ ক্রয় কর্মকাণ্ডের শর্তের
        সহিত সংগতি রক্ষার প্রয়োজনে ক্রয়কারী কার্যালয় প্রধান বা তৎকর্তৃক
        ক্ষমতাপ্রাপ্ত কোনো কর্মকর্তা, দরপত্র বা প্রস্তাবের বৈধতার মেয়াদ কমাইতে
        বা বাড়াইতে পারিবেন।
    </li>
</ol>
<h3 id="rule-29">২৯। দরপত্র বা প্রস্তাব প্রক্রিয়াকরণের সময়সীমা।</h3>
<p class="rule-initial-text">
    ক্রয়কারী তফসিল-৬-এ বর্ণিত সময়ের মধ্যে, তবে আবশ্যিকভাবে দরপত্র বা প্রস্তাবের
    বৈধতার মেয়াদের মধ্যে দরপত্র বা প্রস্তাব মূল্যায়ন, অনুমোদন এবং
    চুক্তিসম্পাদনের নোটিশ (Notification of Award) জারি করিবে বা কৃতকার্য
    পরামর্শকের অনুকূলে প্রস্তাব গ্রহণ পত্র (Letter of Acceptance) জারির মাধ্যমে
    চুক্তিস্বাক্ষরের জন্য আমন্ত্রণ জানাইবে।
</p>
<h3 id="rule-30">৩০। বৈধতার মেয়াদ বৃদ্ধি।</h3>
<ol class="counter-num">
    <li>
        ব্যতিক্রমী পরিস্থিতিতে যুক্তিযুক্ত বিবেচিত হইলে, দরপত্র বা প্রস্তাবের
        জন্য নির্ধারিত মেয়াদ অতিক্রান্তের পূর্বে, উহার বৈধতার মেয়াদ সর্বোচ্চ ২
        (দুই) বার বৃদ্ধির জন্য ক্রয়কারী কোনো দরপত্রদাতা বা আবেদনকারীকে লিখিতভাবে
        অনুরোধ করিতে পারিবে:
        <p class="condition">
            তবে শর্ত থাকে যে, প্রথমবার মেয়াদ বৃদ্ধির ক্ষেত্রে, ক্রয়কারী কার্যালয়
            প্রধান এবং দ্বিতীয়বার মেয়াদ বৃদ্ধির ক্ষেত্রে, পরবর্তী উচ্চতর
            পর্যায়ের অনুমোদন গ্রহণ করিতে হইবে।
        </p>
    </li>
    <li>
        উপবিধি (১)-এর অধীন বৈধতার মেয়াদ বৃদ্ধির জন্য কোনো অনুরোধ করা হইলে উক্ত
        অনুরোধপত্রে দরপত্র বা প্রস্তাবের মেয়াদ অবসানের নূতন তারিখ উল্লেখ করিতে
        হইবে এবং মেয়াদ বৃদ্ধির উক্ত অনুরোধপত্র তফসিল-২-এ বর্ণিত সময়সীমার মধ্যে
        দরপত্রদাতা বা আবেদনকারীগণের নিকট প্রেরণ করিতে হইবে।
    </li>
</ol>
<h3 id="rule-31">৩১। দরপত্র জামানত।</h3>
<ol class="counter-num">
    <li>
        অসদুদ্দেশ্যে দরপত্র দাখিল নিরুৎসাহিত করিবার উদ্দেশ্যে, ক্রয়কারী দরপত্র
        দলিলে এই মর্মে শর্ত আরোপ করিতে পারিবে যে, প্রতিটি দরপত্রের সহিত,
        দরপত্রদাতার পছন্দ অনুযায়ী, বাংলাদেশের কোনো তফসিলি ব্যাংক কর্তৃক ইস্যুকৃত
        ব্যাংক ড্রাফট, পে অর্ডার, বা দরপত্র দলিলে নির্দিষ্টকৃত ছকে ব্যাংক
        গ্যারান্টি, জামানত হিসাবে দাখিল করিতে হইবে:
        <p class="condition">
            তবে শর্ত থাকে যে, তফসিল-২-এ উল্লিখিত মূল্যসীমা পর্যন্ত কার্য ক্রয়ের
            ক্ষেত্রে দরপত্রের সহিত জামানত হিসাবে বাংলাদেশের কোনো তফসিলি ব্যাংক
            কর্তৃক ইস্যুকৃত ব্যাংক ড্রাফট বা পেঅর্ডার হিসাবে দাখিল করিতে হইবে।
        </p>
    </li>
    <li>
        এই বিধির অধীনে আন্তর্জাতিক দরপত্রের ক্ষেত্রে কোনো দরপত্রদাতা দরপত্রের
        সহিত বাংলাদেশের যে-কোনো তফসিলি ব্যাংক হইতে ব্যাংক গ্যারান্টি দাখিল করিতে
        পারিবে, তবে উক্তরূপ ক্রয়ে কোনো সুখ্যাতিপূর্ণ আন্তর্জাতিক ব্যাংক কর্তৃক
        দরপত্র দলিলে নির্দিষ্টকৃত ছকে ব্যাংক গ্যারান্টি দাখিল করিবার ক্ষেত্রে,
        উক্ত গ্যারান্টি বলবৎযোগ্য করিবার জন্য বাংলাদেশে উহার কোনো সহযোগী ব্যাংক
        কর্তৃক সমর্থিত হইতে হইবে।
    </li>
    <li>
        অহেতুক অংশগ্রহণকারী দরপত্রদাতাগণকে নিরুৎসাহিত করিবার জন্য দরপত্র
        জামানতের অঙ্ক পর্যাপ্তভাবে নির্ধারণ করিতে হইবে এবং উহা দরপত্র দলিলে
        মোটামুটি স্থির অঙ্কে (Rounded fixed amount) উল্লেখ করিতে হইবে এবং কখনও
        প্রাক্কলিত চুক্তিমূল্যের শতকরা হারে উল্লেখ করা যাইবে না এবং উক্ত স্থির
        অঙ্ক তফসিল-২ অনুসারে নির্ধারণ করিতে হইবে।
        <p class="examples">
            উদাহরণ। যদি কোনো দরপত্রের প্রাক্কলিত চুক্তিমূল্য ৫ (পাঁচ) লক্ষ টাকা
            হয়, তাহা হইলে উক্ত চুক্তি মূল্যের ৩% হারে দরপত্র জামানত হইবে ১৫
            (পনের) হাজার টাকা, ২% হারে ১০ (দশ) হাজার টাকা এবং ১% হারে ৫ (পাঁচ)
            হাজার টাকা এবং দরপত্রদাতা যাহাতে প্রাক্কলিত চুক্তিমূল্যের পরিমাণ
            সম্পর্কে কোনো নির্ভরযোগ্য ধারণা লাভ করিতে না পারে, সেই জন্য দরপত্র
            জামানত উল্লিখিত হারের ভিত্তিতে উপনীত টাকার পরিমাণ হইতে কিছুটা কম
            পরিমাণ নির্ধারণ করিতে হইবে। এই ক্ষেত্রে ৩% হারে ১৪ (চৌদ্দ) হাজার
            টাকা, ২% হারে ৯ (নয়) হাজার টাকা ও ১% হারে ৬ (ছয়) হাজার টাকা নির্ধারণ
            করা যাইতে পারে।
        </p>
    </li>
    <li>দরপত্রদাতা কর্তৃক ক্রয়কারীর অনুকূলে দরপত্র জামানত প্রদত্ত হইবে।</li>
    <li>
        এক বা একাধিক আইটেমের জন্য আইটেমভিত্তিক দরপত্র আহ্বান করা হইলে, তফসিল-২-এ
        উল্লিখিত হারে দরপত্র দাতা কর্তৃক প্রস্তাবিত আইটেমসমূহের মোট মূল্যের
        শতকরা হারে একটি দরপত্র জামানত দাখিল করিবার জন্য বলা যাইতে পারে:
        <p class="condition">
            তবে শর্ত থাকে থাকে যে, উক্ত ক্ষেত্রে দরপত্র জামানত একটি আলাদা খামে
            দাখিল করিতে হইবে।
        </p>
    </li>
    <li>
        দরপত্র লটভিত্তিক আহ্বান করা হইলে, প্রত্যেকটি লটের জন্য ভিন্ন ভিন্ন শতকরা
        হারের ভিত্তিতে দরপত্র জামানতের পরিমাণ নির্ধারণ করা যাইবে, তবে দরপত্র
        দলিলে উক্ত জামানতের পরিমাণ, উপবিধি (৫)-এর ক্ষেত্র ব্যতীত, তফসিল-২-এ
        উল্লিখিত স্থির অঙ্কে উল্লেখ করিতে হইবে।
    </li>
    <li>
        বিপরীত নিলাম পদ্ধতি, সরাসরি দরপত্র পদ্ধতি এবং কোটেশন প্রদানের অনুরোধ
        জ্ঞাপন পদ্ধতির অধীন পণ্য, কার্য ও ভৌতসেবা ক্রয়ের ক্ষেত্রে, দরপত্র জামানত
        দাখিলের জন্য অনুরোধ জ্ঞাপন করা যাইবে না।
    </li>
    <li>
        বিধি ৩০-এ বর্ণিত পরিস্থিতিতে কোনো দরপত্রদাতার নিকট যথাসময়ে কোনো দাবি
        উত্থাপনের প্রয়োজনে দরপত্রের বৈধ মেয়াদ পূর্তির তারিখের পর কমপক্ষে ২৮
        (আটাশ) দিন পর্যন্ত দরপত্র জামানত বৈধ থাকিতে হইবে।
    </li>
    <li>
        এই বিধির অধীন বর্ধিত মেয়াদের দরপত্র জামানত কোন তারিখ পর্যন্ত গ্রহণ করা
        হইবে, তদবিষয়ে ক্রয়কারী দরপত্রদাতাকে অবহিত করিবে।
    </li>
</ol>
<h3 id="rule-32">৩২। দরপত্র জামানতের মেয়াদ বৃদ্ধি।</h3>
<ol class="counter-num">
    <li>
        দরপত্রদাতা, দরপত্রের বৈধতার মেয়াদ বৃদ্ধিতে সম্মত হওয়া সাপেক্ষে, উক্ত
        মেয়াদ বৃদ্ধির সহিত সামঞ্জস্য রাখিয়া প্রযোজ্য ক্ষেত্রে উপবিধি (৩) অনুসারে
        দরপত্র জামানতের বৈধতার মেয়াদও বৃদ্ধি করিতে হইবে।
    </li>
    <li>
        কোনো দরপত্রদাতা দরপত্র বৈধতার মেয়াদ বৃদ্ধি করিতে সম্মত না হইলে, তাহার
        দরপত্র পরবর্তীকালে মূল্যায়নের জন্য বিবেচিত হইবে না এবং উক্ত ক্ষেত্রে
        দরপত্র জামানত, যতশীঘ্র সম্ভব, দরপত্রদাতাকে ফেরত প্রদান করিতে হইবে।
    </li>
    <li>
        দরপত্রের বৈধতার মেয়াদ বৃদ্ধি করা হইলে, দরপত্র জামানতের মেয়াদ দরপত্রের
        বর্ধিত মেয়াদ পূর্তির তারিখের পর কমপক্ষে ২৮ (আটাশ) দিন বৃদ্ধি করিতে হইবে।
    </li>
</ol>
<h3 id="rule-33">৩৩। দাখিলকৃত দরপত্র জামানতের সঠিকতা যাচাইকরণ।</h3>
<ol class="counter-num">
    <li>
        মূল্যায়ন কমিটি কর্তৃক, মূল্যায়ন প্রতিবেদন চূড়ান্তকরণের পূর্বে, জামানত
        ইস্যুকারী ব্যাংকের নিকট হইতে দরপত্রদাতা কর্তৃক দাখিলকৃত দরপত্র জামানতের
        সঠিকতা লিখিতভাবে যাচাই করিতে হইবে।
    </li>
    <li>
        কোনো দরপত্র জামানত সঠিক বলিয়া পাওয়া না গেলে, উক্ত জামানত সংশ্লিষ্ট
        দরপত্র পরবর্তীকালে মূল্যায়নের জন্য বিবেচনা করা যাইবে না এবং এইক্ষেত্রে
        ক্রয়কারী আইনের ধারা ৬৪ (৫) অনুসারে ব্যবস্থা গ্রহণ করিতে পারিবে।
    </li>
</ol>
<h3 id="rule-34">৩৪। দরপত্র জামানত বাজেয়াপ্তকরণ।</h3>
<p class="rule-initial-text">
    কোনো দরপত্র জামানত বাজেয়াপ্ত করা যাইবে, যদি দরপত্রদাতা
</p>
<ol class="counter-alpha">
    <li>
        দরপত্র উন্মুক্তকরণের পর দরপত্র জামানতের বৈধতার মেয়াদের মধ্যে দরপত্র
        প্রত্যাহার করে; বা
    </li>
    <li>
        প্রযোজ্য ক্ষেত্রে, কার্যসম্পাদন জামানত দিতে ব্যর্থ হয় বা যাচাইঅন্তে সঠিক
        পাওয়া না যায়; বা
    </li>
    <li>চুক্তিসম্পাদন করিতে অস্বীকার করে; বা</li>
    <li>
        বিধি ১১৮ (১২)-এর অধীন কোনো গাণিতিক ভুল সংশোধনের কারণে দরপত্র মূল্যের
        সংশোধন গ্রহণ করিতে অস্বীকার করে; বা
    </li>
    <li>বিধি ১৪৯-এ বর্ণিত পেশাগত অসদাচরণে সম্পৃক্ত হয়।</li>
</ol>
<h3 id="rule-35">৩৫। দরপত্র জামানত ফেরত প্রদান।</h3>
<ol class="counter-num">
    <li>
        দরপত্র উন্মুক্তকরণের পর দরপত্র উন্মুক্তকরণ কমিটি কর্তৃক কোনো দরপত্র
        জামানত দরপত্রদাতাকে ফেরত দেওয়া যাইবে না।
    </li>
    <li>
        ক্রয়কারী কর্তৃক মূল্যায়ন প্রতিবেদন অনুমোদনের অব্যবহিত পর অগ্রহণযোগ্য
        দরপত্রসমূহের দরপত্র জামানত, ধারা ৫৩-এর বিধান-সাপেক্ষে, ফেরত দিতে হইবে।
    </li>
    <li>
        ক্রয়কারী কর্তৃক মূল্যায়ন প্রতিবেদন অনুমোদনের পর মূল্যায়িত গ্রহণযোগ্য ১ম,
        ২য় ও ৩য় সর্বনিম্ন দরপত্রের জামানত ব্যতীত অন্যান্য মূল্যায়িত গ্রহণযোগ্য
        দরপত্রদাতাগণের দরপত্র জামানত, আইনের ধারা ৫৩-এর বিধান- সাপেক্ষে, তাহাদের
        আবেদনের পরিপ্রেক্ষিতে ফেরত দেওয়া যাইবে।
    </li>
    <li>
        সর্বনিম্ন মূল্যায়িত গ্রহণযোগ্য দরপত্রের দরপত্রদাতার সহিত চুক্তি
        স্বাক্ষরের পরেই কেবল অবশিষ্ট দরপত্রসমূহের দরপত্র জামানত ফেরত দেওয়া
        যাইবে, তবে সকল ক্ষেত্রেই দরপত্র জামানত বৈধতার মেয়াদ উত্তীর্ণ হইবার
        পূর্বেই ফেরত প্রদান করিতে হইবে।
    </li>
</ol>
<h3 id="rule-36">৩৬। কার্যসম্পাদন জামানত (Performance security)</h3>
<ol class="counter">
    <li>
        কৃতকার্য দরপত্রদাতাকে চুক্তিসম্পাদনের নোটিশ প্রদানের পর তফসিল-২-এ বর্ণিত
        হার অনুসরণক্রমে দরপত্র উপাত্ত শিট (Tender data sheet)-এ নির্দিষ্টকৃত
        পরিমাণের কার্যসম্পাদন জামানত প্রদান করিতে হইবে, যাহা সার্বিকভাবে
        চুক্তিসংশ্লিষ্ট জামানতের (Contractual security) অংশ হইবে:
        <p class="condition">
            তবে শর্ত থাকে যে, তফসিল-২-এর বিধি ৩৭-এর উপবিধি (১)-এর বিপরীতে
            উল্লিখিত ক্রয় চুক্তির ক্ষেত্রে অনুমিত রক্ষণযোগ্য অর্থও (Retention
            money) চুক্তিসংশ্লিষ্ট জামানতের (Contractual security) অংশহিসাবে
            গণ্য হইবে:
        </p>
        <p class="condition">
            আরও শর্ত থাকে যে, সরকারের নিজস্ব তহবিলের অর্থ দ্বারা সরকারি,
            স্বায়ত্বশাসিত বা আধাস্বায়ত্তশাসিত প্রতিষ্ঠান হইতে পণ্যক্রয়ের
            ক্ষেত্রে কার্যসম্পাদন জামানত গ্রহণের পরিবর্তে তফসিল-২-এ বর্ণিত হারে,
            পরিশোধযোগ্য বিল থেকে, নিরাপত্তা জামানত হিসাবে নির্দিষ্ট পরিমাণ অর্থ
            কর্তন করা যাইবে এবং পরবর্তীকালে দরপত্র দলিলে বর্ণিত শর্ত মোতাবেক উহা
            সংরক্ষণ ও ফেরত প্রদান করিতে হইবে।
        </p>
    </li>
    <li>
        ফ্রন্ট লোডিং-এর কারণে দরপত্রে ভারসাম্যহীনতার সৃষ্টি হইয়াছে অথবা কোনো
        দরপত্রের আইটেমসমূহে সামগ্রিকভাবে ভারসাম্যহীন দর প্রদান করা হইয়াছে বলিয়া
        দরপত্র মূল্যায়ন কমিটির নিকট প্রতীয়মান হইলে, উক্ত কমিটি তফসিল-২-এ
        নির্দিষ্টকৃত চুক্তিসংশ্লিষ্ট জামানত পরিমাণ বৃদ্ধির জন্য অনুমোদনকারী
        কর্তৃপক্ষের নিকট সুপারিশ করিতে পারিবে এবং অনুমোদনকারী কর্তৃপক্ষের
        অনুমোদনের ভিত্তিতে ক্রয়কারী উক্ত সুপারিশ অনুসারে রক্ষণযোগ্য অর্থবৃদ্ধি
        করিবে।
    </li>
    <li>
        ক্রয়কারীর নিকট তফসিলি ব্যাংক কর্তৃক ইস্যুকৃত পেঅর্ডার বা ব্যাংক ড্রাফট
        বা ব্যাংক গ্যারান্টি আকারে কার্যসম্পাদন জামানত দাখিল করিতে হইবে।
    </li>
    <li>
        আন্তর্জাতিক প্রতিযোগিতার ক্ষেত্রে, বাংলাদেশি কোনো তফসিলি ব্যাংক হইতে
        অথবা বাংলাদেশে সহযোগী ব্যাংক আছে এইরূপ আন্তর্জাতিকভাবে খ্যাত কোনো ব্যাংক
        কর্তৃক কার্যসম্পাদন জামানত ইস্যু করিতে হইবে যাহাতে উহা বলবৎযোগ্য হয়।
    </li>
    <li>
        পণ্য, কার্য বা ভৌতসেবা ক্রয়ের ক্ষেত্রে প্রত্যাশিত পণ্যসরবরাহ সময়সীমার বা
        কার্যসমাপ্তির তারিখের পর ২৮ (আটাশ) দিন পর্যন্ত কার্যসম্পাদন জামানত বৈধ
        থাকিতে হইবে।
    </li>
    <li>
        যদি কার্যসমাপ্তির তারিখ বৃদ্ধি করা আবশ্যক হয়, তাহা হইলে প্রত্যাশিত
        কার্যসমাপ্তির নূতন তারিখের পরবর্তী ২৮ (আটাশ) দিনের জন্য কার্যসম্পাদন
        জামানতের বৈধতা বৃদ্ধি করিতে হইবে।
    </li>
    <li>
        ত্রুটিজনিত দায়-এর মেয়াদে (Defects liability period) উত্থাপিত দায়সমূহের
        বিপরীতে ইকনোমিক অপারেটরের প্রাপ্য অর্থ হইতে বিধি ৩৭ মোতাবেক কর্তিত
        রক্ষণযোগ্য অর্থ রক্ষিত থাকিবে।
    </li>
    <li>
        মূল প্রস্তুতকারী বা উহার একমাত্র এজেন্টের নিকট হইতে যন্ত্রাংশ সরাসরি
        ক্রয়ের ক্ষেত্রে, কার্যসম্পাদন জামানত প্রদান বাধ্যতামূলক হইবে না।
    </li>
    <li>
        পরামর্শক প্রতিষ্ঠান হইতে বুদ্ধিবৃত্তিক ও পেশাগতসেবা ক্রয়ে, ক্রয়কারী
        তফসিল-২-এ বর্ণিত হার অনুসরণপূর্বক প্রয়োজন ও বাস্তবতার নিরিখে
        কার্যসম্পাদন জামানত নির্ধারণক্রমে প্রস্তাব দলিলে উল্লিখিত নির্দিষ্ট হারে
        কার্যসম্পাদন জামানত আরোপ করিতে পারিবে।
    </li>
    <li>
        বুদ্ধিবৃত্তিক ও পেশাগতসেবা ক্রয়ে ব্যক্তি পরামর্শকের উপর কার্যসম্পাদন
        জামানত আরোপ করা যাইবে না।
    </li>
</ol>
<h3 id="rule-37">৩৭। রক্ষণযোগ্য অর্থ (Retention money)।</h3>
<ol class="counter-num">
    <li>
        সমুদয় কার্যসম্পাদন বা প্রযোজ্য ক্ষেত্রে ভৌতসেবা সম্পন্ন না হওয়া পর্যন্ত
        প্রত্যেক চলমান পরিশোধযোগ্য বিল হইতে এবং পণ্যের ক্ষেত্রে পরিশোধযোগ্য
        চূড়ান্ত বিল হইতে ঠিকাদারের বা সরবরাহকারীর প্রাপ্য অর্থ হইতে তফসিল-২
        অনুসারে নির্ধারিত শতকরা হারে রক্ষণযোগ্য অর্থ কর্তনযোগ্য হইবে।
    </li>
    <li>
        ক্রয়কারী বা প্রকল্প পরিচালক বা অন্য কোনো উপযুক্ত কর্তৃপক্ষ কর্তৃক বিধি
        ৫১(৩০) অনুযায়ী সকল ত্রুটি সংশোধন সংক্রান্ত সনদপত্র (Defects correction
        certificate) প্রদানের পর অথবা কোনো ত্রুটি পরিলক্ষিত না হইবার ক্ষেত্রে
        শূন্য ত্রুটি সনদ প্রদানের পর তফসিল-২-এ বর্ণিত সময়সীমার মধ্যে রক্ষণযোগ্য
        সমুদয় অর্থপরিশোধ করা হইবে।
    </li>
</ol>
<h2 id="part-3.3">অংশ-৩: বিনির্দেশ প্রস্তুতকরণ এবং গোপনীয়তা রক্ষা</h2>
<h3 id="rule-38">
    ৩৮। পণ্য, কার্য, ইত্যাদির কারিগরি বিনির্দেশ প্রস্তুতের ক্ষেত্রে অনুসরণীয়
    কার্যপ্রণালি।
</h3>
<ol class="counter-num">
    <li>
        ক্রয়কারী কোনো সুনির্দিষ্ট ক্রয়ের প্রয়োজনীয় শর্তসমূহের বিবরণ প্রদানের
        সময়, অন্যান্য বিষয়ের মধ্যে, নিম্নবর্ণিত তথ্যাদি প্রদান করিবে
        <ol class="counter-alpha">
            <li>ক্রয়ের জন্য নির্ধারিত পণ্য, কার্য বা সেবার নাম ও বিবরণ;</li>
            <li>পণ্য, কার্য বা সেবার মান;</li>
            <li>
                প্রার্থিত কার্যসম্পাদন যোগ্যতা (Required performance standard);
                ও কর্মক্ষমতার মেয়াদকাল;
            </li>
            <li>প্রযোজ্য ক্ষেত্রে, টেকসই ক্রয়ের উপাদানসমূহের বিবরণ;</li>
            <li>নিরাপত্তার মান ও মাত্রা;</li>
            <li>
                ক্রয়ের জন্য নির্ধারিত পণ্য মোড়কজাতকরণ, চিহ্নিতকরণ ও লেবেল আঁটার
                জন্য ব্যবহার্য প্রতীক ও পরিভাষা;
            </li>
            <li>
                প্রযোজ্য ক্ষেত্রে, ক্রয়ের জন্য নির্ধারিত পণ্য উৎপাদনের জন্য
                ব্যবহৃত পদ্ধতি ও প্রক্রিয়া;
            </li>
            <li>পণ্যের উপযোগিতা নিরূপণের জন্য কোনো পরীক্ষা পদ্ধতি।</li>
        </ol>
    </li>
    <li>
        ক্রয়কারী কর্তৃক প্রস্তুতকৃত কারিগরি বিনির্দেশে, প্রযোজ্য ক্ষেত্রে-
        <ol class="counter-alpha">
            <li>
                প্রতিযোগিতা সীমিত করিতে পারে এইরূপ সরাসরি সম্পর্কযুক্ত নকশা বা
                বর্ণনামূলক বৈশিষ্ট্য উল্লেখ না করিয়া, কার্যসম্পাদন যোগ্যতা বা
                উৎপাদন ক্ষমতা স্পষ্টভাবে বর্ণনা করিতে হইবে;
                <div class="examples">
                    উদাহরণ। জেনারেটর ক্রয়ের জন্য উহার কারিগরি বিনির্দেশ
                    প্রস্তুতের সময় উহার কার্যসম্পাদন যোগ্যতার শর্তাদি নিম্নরূপ
                    নির্ধারণ করা যাইতে পারে, যথা-
                    <ol class="counter-alpha-start-1">
                        <li>
                            জেনারেটরের প্রতি ঘণ্টায় বিদ্যুৎ উৎপাদনের পরিমাণ;
                        </li>
                        <li>
                            জেনারেটর চালু থাকা অবস্থায় প্রতি কিলোওয়াট ঘণ্টায়
                            ব্যবহৃত জ্বালানির সর্বোচ্চ পরিমাণ;
                        </li>
                        <li>
                            জেনারেটর চালু থাকা অবস্থায় উহার সর্বোচ্চ শব্দ নিঃসরণ
                            মাত্রা (Noise level)।
                        </li>
                    </ol>
                </div>
            </li>
            <li>
                আন্তর্জাতিক মান নির্ধারিত থাকিলে উহার ভিত্তিতে বা স্বীকৃত
                জাতীয়মান বা কোড বা বর্গনাম (Generic name) এর স্পষ্ট বর্ণনা
                প্রদান করিতে হইবে।
            </li>
        </ol>
    </li>
    <li>
        কারিগরি বিনির্দেশে কোনো পণ্যের ট্রেডমার্ক বা পণ্যের ব্যবসায়িক নাম (trade
        name), পেটেন্ট, নকশা বা ধরন, এক বা একাধিক উৎস দেশের নাম (Specific one or
        few country(ies) of origin), উৎপাদনকারী বা সেবাসরবরাহকারীর নাম
        সুনির্দিষ্টভাবে উল্লেখ করা যাইবে না।
        <p class="examples">
            উদাহরণ।(১) ফোর হুইল ড্রাইভ গাড়ি ক্রয়ের ক্ষেত্রে, ক্রয়কারী কোনো
            নির্দিষ্ট গাড়ির নাম উল্লেখ করিয়া (Named vehicle) দরপত্র আহ্বান করিতে
            পারিবে না বা কোনো নির্দিষ্ট প্রস্তুতকারীর গাড়ির কারিগরি বিনির্দেশের
            সহিত সরাসরি সম্পর্কযুক্ত বিস্তারিত কারিগরি বিনির্দেশ উল্লেখ করিতে
            পারিবে না, যাহাতে উক্তরূপে উল্লিখিত কারিগরি বিনির্দেশের কঠিন (tight)
            শর্তের কারণে অন্যান্য গাড়ি প্রস্তুতকারীগণ দরপত্র দাখিল করিতে সক্ষম
            না হয়; ভিন্ন ভিন্ন প্রস্তুতকারীগণের গাড়ি এক ও অভিন্ন নয়, কিন্তু অনেক
            গাড়ির গুণাগুণ ও কার্য সম্পাদন যোগ্যতা খুব কাছাকাছি হইতে পারে।
            এইক্ষেত্রে গাড়ির কারিগরি বিনির্দেশ সাধারণভাবে প্রস্তুত করা হইলে উক্ত
            ধরনের সকল গাড়ি প্রস্তুতকারীগণ বা তাহাদের এজেন্ট দরপত্রে অংশগ্রহণ
            করিতে সক্ষম হইবে। যেমন- কোনো গাড়ির ওজন ১,০২১ কেজি হইতে হইবে, তাহা
            সুনির্দিষ্টভাবে উল্লেখ না করিয়া কারিগরি বিনির্দেশে এইভাবে উল্লেখ করা
            সমীচীন যে, গাড়ির ওজন ১,০০০ কেজি হইতে ১,০৫০ কেজির মধ্যে হইতে হইবে।
        </p>
        <p class="examples">
            উদাহরণ। (২) কম্পিউটার ক্রয়ের ক্ষেত্রে, কারিগরি বিনির্দেশে "কেবল
            আইএসও কর্তৃক সনদপ্রাপ্ত কম্পিউটার গ্রহণযোগ্য হইবে” মর্মে উল্লেখ করা
            যাইবে, কিন্তু কোনোক্রমেই কোনো সুনির্দিষ্ট ব্র্যান্ডের কম্পিউটারের
            নাম উল্লেখ করা যাইবে না।
        </p>
    </li>
    <li>
        উপবিধি (৩)-এ যাহা কিছুই থাকুক না কেন, যদি বিনির্দেশের সাধারণরূপ
        প্রস্তুতক্রমে উহা দরপত্রদাতাগণের নিকট সহজে বোধগম্য করিয়া উপস্থাপন করিবার
        জন্য ক্রয়কারীর পর্যাপ্ত কারিগরি দক্ষতা না থাকে, তাহা হইলে ক্রয়কারী
        কারিগরি বিনির্দেশে কোনো সুনির্দিষ্ট ব্র্যান্ডের পণ্যের বিবরণ উল্লেখ
        করিতে পারিবে, তবে এই ক্ষেত্রে উহাতে "বা একইরূপ বা সমতুল্য” শব্দগুচ্ছ যোগ
        করিতে হইবে।
    </li>
    <li>
        ক্রয়কারী, যতদূর সম্ভব, পণ্য, কার্য বা সেবাসংশ্লিষ্ট ব্যবহারকারী বা
        সুবিধাভোগীগণের নিবিড় সহযোগিতা গ্রহণক্রমে বিনির্দেশ প্রস্তুত করিবে এবং
        অন্যান্যের মধ্যে নিম্নবর্ণিত প্রতিষ্ঠান বা প্রতিষ্ঠানসমূহ কর্তৃক
        অনুমোদিত বা প্রকাশিত মানদণ্ড অনুসরণ করিবে, যথা:-
        <ol class="counter-alpha">
            <li>
                ইন্টারন্যাশনাল স্টান্ডার্ড অর্গানাইজেশন (International
                Organisation for Standardisation);
            </li>
            <li>
                ইন্টারন্যাশনাল ইলেকট্রোটেকনিক্যাল কমিশন (International
                Electrotechnical Commission); এবং
            </li>
            <li>
                বাংলাদেশ স্টান্ডার্ড এন্ড টেস্টিং ইনস্টিটিউট (BSTI) বা অন্য কোনো
                জাতীয় বা আন্তর্জাতিক প্রতিষ্ঠানের নির্ধারিত কোনো মানদণ্ড।
            </li>
        </ol>
    </li>
    <li>
        পুনঃপুন ক্রয় করা হইয়া থাকে এইরূপ সাধারণভাবে ব্যবহার্য পণ্য (যেমন-কাগজ,
        অফিস সরঞ্জামাদি বা দৈনন্দিন ব্যবহৃত অন্য কোনো পণ্য) ক্রয়ের ক্ষেত্রে,
        ক্রয়কারী উক্ত পণ্য প্রস্তুতকারীর সহিত আলোচনাক্রমে বিনির্দেশের মানদণ্ড
        নির্দিষ্ট করিয়া উহা ক্রয়কারীর ওয়েবসাইটে, যদি থাকে, প্রকাশ করিতে পারিবে।
    </li>
</ol>
<h3 id="rule-39">৩৯। ভৌতসেবা ক্রয়ের নিমিত্ত সেবাসম্পাদন বিনির্দেশ প্রস্তুত।</h3>
<p class="rule-initial-text">
    ক্রয়কারী ভৌতসেবাসংশ্লিষ্ট কোনো সুনির্দিষ্ট ক্রয়ের প্রয়োজনীয় শর্তসমূহের বিবরণ
    প্রদানের সময়, বিধি ৩৮-এ বর্ণিত প্রাসঙ্গিক বিষয়ের সহিত নিম্নবর্ণিত তথ্যাদি
    প্রদান করিবে
</p>
<ol class="counter-alpha">
    <li>ক্রয়ের জন্য নির্ধারিত ভৌতসেবার নাম, ধরন ও বিবরণ;</li>
    <li>সেবার প্রত্যাশিত মান ও ফলাফল বিনির্দেশ (Expected output);</li>
    <li>
        সেবাসম্পাদনে প্রয়োজনীয় সম্পদ, যন্ত্রপাতির বিনির্দেশ ও পরিমাণ এবং
        প্রয়োজনীয় জনবলের বিবরণ (Required inputs);
    </li>
    <li>ভৌগোলিক অবস্থান ও সাইটের অবস্থা;</li>
    <li>সেবাসম্পাদন পরিমিতি;</li>
    <li>ঝুঁকি ও পরিবর্তন ব্যবস্থাপনা;</li>
    <li>প্রযোজ্য ক্ষেত্রে টেকসই তা নিশ্চিতকরণের উপাদানসমূহের সংশ্লেষ।</li>
</ol>
<h3 id="rule-40">৪০। বুদ্ধিবৃত্তিক ও পেশাগতসেবার কর্মপরিধি নির্ধারণ।</h3>
<p class="rule-initial-text">
    আবেদনকারীগণের প্রস্তাব প্রস্তুতিতে সহায়তা প্রদানের জন্য, বিধি ১৩৮ অনুসারে
    পরামর্শকদের কর্মপরিধি নির্ধারণ করিতে হইবে।
</p>
<h3 id="rule-41">৪১। বিনির্দেশ বা কর্মপরিধি প্রণয়নের দায়িত্ব।</h3>
<p class="rule-initial-text">
    এই বিধিমালার বিধি ৯ অনুযায়ী ক্রয়কারী কর্তৃক গঠিত বিনির্দেশ ও প্রাক্কলন কমিটি
    পণ্য, কার্য বা ভৌতসেবা ক্রয়ে কারিগরি বিনির্দেশ (Technical specifications) বা
    অন্যান্য বিনির্দেশ বা বুদ্ধিবৃত্তিক ও পেশাগতসেবা ক্রয়ে কর্মপরিধি (Terms of
    Reference) প্রণয়ন করিবে:
</p>
<p class="condition">
    তবে শর্ত থাকে যে, ক্রয়কারী কারিগরি বিনির্দেশ (Technical specifications) বা
    অন্যান্য বিনির্দেশ বা বুদ্ধিবৃত্তিক ও পেশাগতসেবা ক্রয়ে কর্মপরিধি (Terms of
    Reference) প্রণয়নের ক্ষেত্রে প্রয়োজনে বিশেষজ্ঞের সহায়তাও গ্রহণ করিতে পারিবে;
</p>
<p class="condition">
    আরও শর্ত থাকে যে, কোনো ক্রয়কারী সংস্থা কর্তৃক ক্রয়ে সচরাচর প্রয়োজনীয় পণ্য,
    কার্য বা ভৌতসেবার প্রমিত কারিগরি ও অন্যান্য বিনির্দেশ প্রণয়ন করিতে চাহিলে
    উহারা নিজস্ব কর্মপদ্ধতি অনুসরণ করিয়া তাহা প্রণয়ন করিতে পারিবে।
</p>
<h3 id="rule-42">
    ৪২। ক্রয় প্রক্রিয়া সংশ্লিষ্ট তথ্য প্রকাশে বাধা-নিষেধ, ইত্যাদি।
</h3>
<ol class="counter-num">
    <li>
        আবেদনপত্র, দরপত্র, কোটেশন, আগ্রহব্যক্তকরণপত্র বা প্রস্তাবসমূহ
        উন্মুক্তকরণের পর চুক্তিসম্পাদনের নোটিশ জারি না করা পর্যন্ত, কোনো
        দরপত্রদাতা বা আবেদনকারী, উহার আবেদনপত্র, দরপত্র বা প্রস্তাব সম্পর্কে
        স্পষ্টীকরণের জন্য অনুরোধ জ্ঞাপন করা না হইয়া থাকিলে বা নেগোসিয়েশনের জন্য
        আমন্ত্রণ জানানো না হইলে বা অভিযোগ দাখিলের জন্য আবশ্যক না হইলে, সংশ্লিষ্ট
        ক্রয়কারীর সহিত কোনোরূপ যোগাযোগ করিবে না।
    </li>
    <li>
        দরপত্রদাতা বা আবেদনকারী কোনোক্রমেই আবেদনপত্র, দরপত্র, আগ্রহ
        ব্যক্তকরণপত্র বা প্রস্তাবসমূহের পরীক্ষা ও মূল্যায়ন প্রক্রিয়া কোনোভাবে
        প্রভাবিত করিবার চেষ্টা করিবে না।
    </li>
    <li>
        কোনো দরপত্রদাতা বা আবেদনকারী দরপত্র, কোটেশন, আবেদনপত্র,
        আগ্রহব্যক্তকরণপত্র বা প্রস্তাব মূল্যায়ন বা চুক্তিসম্পাদন সংক্রান্ত
        ক্রয়কারীর সিদ্ধান্ত প্রভাবিত করিবার চেষ্টা করিলে উক্ত দরপত্রদাতা বা
        আবেদনকারীর দরপত্র, আবেদন বা প্রস্তাব বাতিলক্রমে আইনের ধারা ৬৪(৫)-এর অধীন
        ব্যবস্থা গ্রহণ করিতে পারিবে।
    </li>
</ol>
<h3 id="rule-43">৪৩। গৃহীত দরপত্র, ইত্যাদির নিরাপদ হেফাজত।</h3>
<p class="rule-initial-text">
    ক্রয়কারী, তফসিল-২-এ বর্ণিত সময়সীমা অনুযায়ী মূল্যায়ন কমিটির সভাপতির নিকট
    হস্তান্তরিত না হওয়া পর্যন্ত, গৃহীত সকল আবেদনপত্র, দরপত্র, কোটেশন বা প্রস্তাব
    নিরাপদ হেফাজতে রাখার নিশ্চয়তা বিধান করিবে এবং উক্ত দলিলপত্র মূল্যায়ন কমিটির
    সভাপতির নিকট হস্তান্তরিত হইবার পর উহার নিরাপত্তার জন্য উক্ত কমিটির সভাপতি
    দায়ী থাকিবে।
</p>
<h2 id="part-3">অংশ-৪: দরপত্র, প্রস্তাব, ইত্যাদি বাতিলকরণ</h2>
<h3 id="rule-44">
    ৪৪। দরপত্র, প্রস্তাব বা কোটেশন বাতিলের ক্ষেত্রে অনুসরণীয় কার্যপ্রণালি।
</h3>
<ol class="counter-num">
    <li>
        ক্রয়কারী উপবিধি (২)-এ উল্লিখিত পরিস্থিতিতে মূল্যায়ন কমিটির সুপারিশের
        পরিপ্রেক্ষিতে এবং তৎসংক্রান্ত সুপারিশ ক্রয়কারী কার্যালয় প্রধান কর্তৃক
        অনুমোদনের পর সকল দরপত্র, প্রস্তাব বা কোটেশন বাতিল করিতে পারিবে।
    </li>
    <li>
        নিম্নবর্ণিত ক্ষেত্রে, সকল দরপত্র, প্রস্তাব বা কোটেশন বাতিল করা যাইবে,
        যদি-
        <ol class="counter-alpha">
            <li>
                দাপ্তরিক প্রাক্কলিত ব্যয় বাস্তবসম্মত হওয়া সত্ত্বেও সর্বনিম্ন
                মূল্যায়িত দরপত্র বা কোটেশন উক্ত প্রাক্কলিত ব্যয় অপেক্ষা অধিক হয়;
                বা
            </li>
            <li>
                ক্রয় প্রক্রিয়ায় কার্যকর প্রতিযোগিতার অভাব থাকার প্রমাণ পাওয়া যায়
                (যথা-সম্ভাব্য কতিপয় দরপত্রদাতা কর্তৃক অংশগ্রহণ না করা); বা
            </li>
            <li>
                কোনো সরবরাহ বা কার্যসমাপ্তির জন্য নির্ধারিত সময় যুক্তিসংগত বা
                বাস্তবসম্মত হওয়া সত্ত্বেও, দরপত্রদাতাগণ তাহাদের প্রস্তাবে উক্ত
                নির্ধারিত সময়ের মধ্যে উহা সম্পন্ন করিবার প্রস্তাব দাখিল করিতে
                সক্ষম না হয়; বা
            </li>
            <li>সকল দরপত্র, প্রস্তাব বা কোটেশন অগ্রহণযোগ্য হয়; বা</li>
            <li>
                দরপত্র প্রক্রিয়ায় বা দরপত্র দলিলে এমন কোনো ত্রুটি-বিচ্যুতি বা
                অসামঞ্জস্যতা পরিলক্ষিত হয় যাহার দরুন ক্রয় প্রক্রিয়াকরণ অব্যাহত
                রাখিলে সরকারি ক্রয়ের উদ্দেশ্য ব্যাহত হইবে মর্মে প্রতীয়মান হয়; বা
            </li>
            <li>
                ক্রয় প্রক্রিয়াকে গুরুতরভাবে ক্ষতিগ্রস্ত করে এইরূপ পেশাগত
                অসদাচরণের বিষয়টি সপ্তম অধ্যায় অনুসারে প্রমাণিত হয়; বা
            </li>
            <li>বিধি ১৪৪ অনুযায়ী নেগোসিয়েশন ব্যর্থ হয়।</li>
        </ol>
    </li>
    <li>
        উপবিধি ২ (ক)-এ যাহা কিছুই থাকুক না কেন, সর্বনিম্ন মূল্যায়িত দর
        বাজারমূল্যের সহিত সংগতিপূর্ণ হইলে উক্ত দরপত্র বা কোটেশন বাতিল
        বাধ্যতামূলক হইবে না।
    </li>
    <li>
        সকল গ্রহণযোগ্য দরপত্রদাতা বা আবেদনকারী দরপত্র, প্রস্তাব বা কোটেশন
        দাখিলোত্তর যোগ্যতা যাচাই নির্ণায়ক অনুসারে গ্রহণযোগ্য হইতে ব্যর্থ হইবার
        কারণ ব্যতীত, অন্য কোনো কারণে কোনো দরপত্র, প্রস্তাব বা কোটেশন বাতিলের
        সিদ্ধান্ত গ্রহণের পূর্বে ক্রয়কারী উক্ত কারণসমূহ সতর্কতার সহিত পর্যালোচনা
        করিবে।
    </li>
</ol>
<h3 id="rule-45">৪৫। বাতিল পরবর্তী গৃহীতব্য ব্যবস্থা।</h3>
<ol class="counter-num">
    <li>
        কোনো দরপত্র, কোটেশন বা প্রস্তাব বাতিলের পর উহা নূতনভাবে আহ্বানের
        ক্ষেত্রে, ক্রয়কারী-
        <ol class="counter-alpha">
            <li>
                দাপ্তরিক প্রাক্কলন বা বাজেট বা উভয়ই সম্মিলিতভাবে পুনর্নির্ধারণ
                করিবে; এবং
            </li>
            <li>
                তৎপরবর্তীকালে চুক্তির শর্ত, নকশা ও বিনির্দেশ এবং চুক্তির পরিধি,
                পৃথকভাবে বা প্রয়োজনে সম্মিলিতভাবে, সংশোধন করিবার বিষয়টি বিবেচনা
                করিবে।
            </li>
        </ol>
    </li>
    <li>
        যদি বিধি ৪৪(২) (খ)-তে উল্লিখিত কারণে সকল দরপত্র, কোটেশন বা প্রস্তাব
        বাতিল করা হয়, তাহা হইলে ক্রয়কারী নূতন দরপত্র, কোটেশন বা আগ্রহব্যক্তকরণের
        আবেদনপত্র আহ্বানের ক্ষেত্রে, এই মর্মে নিশ্চয়তা বিধান করিবে যে-
        <ol class="counter-alpha">
            <li>
                দরপত্র বা আগ্রহব্যক্তকরণের অনুরোধ-সংবলিত বিজ্ঞপ্তির ক্ষেত্রে
                স্থানীয়ভাবে এবং মূল্যসীমার ভিত্তিতে আন্তর্জাতিকভাবে, অধিকতর
                ব্যাপকভাবে প্রচার করা হয়; এবং
            </li>
            <li>
                কোটেশনের ক্ষেত্রে, কোটেশনের অনুরোধ-সংবলিত দলিল ইতঃপূর্বে যাহাদের
                প্রদান করা হইয়াছিল তাহাদের অতিরিক্ত অন্যান্য ব্যক্তিগণের নিকটও
                জারি করা হয়।
            </li>
        </ol>
    </li>
    <li>
        গ্রহণযোগ্য না হইবার কারণে কোনো দরপত্র, কোটেশন বা প্রস্তাব বিধি ৪৪(২)
        অনুসারে বাতিল করা হইলে, সংশোধিত দলিলের ভিত্তিতে নূতনভাবে দরপত্র, কোটেশন,
        আগ্রহব্যক্তকরণের অনুরোধ-সংবলিত আবেদনপত্র বা প্রস্তাব আহ্বান করা যাইতে
        পারে, যাহাতে ইতঃপূর্বে যাহারা অংশগ্রহণ করিয়াছে বা প্রাকযোগ্য বা
        সংক্ষিপ্ত তালিকাভুক্ত হইয়াছে তাহারা সকলে অংশগ্রহণের সুযোগ পায় বা
        তাহাদেরকে পুনঃআহ্বান জানানো যায়।
    </li>
    <li>
        সপ্তম অধ্যায় অনুসারে পেশাগত অসদাচরণের বিষয়টি প্রমাণিত হইলে, বিধি ১৪৯(৮)
        অনুসারে যথাযথ ব্যবস্থা গ্রহণ করিতে হইবে।
    </li>
</ol>
<h3 id="rule-46">৪৬। বাতিলের কারণ অবহিতকরণ।</h3>
<ol class="counter-num">
    <li>
        ক্রয়কারী, সকল দরপত্র, প্রস্তাব বা কোটেশন বাতিলের সিদ্ধান্ত গ্রহণের, পর
        তফসিল-২-এ বর্ণিত সময়সীমার মধ্যে, তৎসম্পর্কে সংশ্লিষ্ট সকল দরপত্রদাতা ও
        আবেদনকারীকে অবহিত করিবে।
    </li>
    <li>
        ক্রয়কারী, আবেদনকারী বা দরপত্রদাতার লিখিত অনুরোধের পরিপ্রেক্ষিতে, দরপত্র,
        কোটেশন বা প্রস্তাব বাতিলের কারণ অবহিত করিবে।
    </li>
    <li>
        ক্রয়কারী, যুক্তিসংগত কারণে ও ক্রয়কারী কার্যালয় প্রধানের পূর্ব
        অনুমোদনক্রমে, দরপত্র, কোটেশন বা প্রস্তাব দাখিলের সর্বশেষ সময়সীমা
        উত্তীর্ণের পূর্বে, যে-কোনো সময়, সংশ্লিষ্ট ক্রয় প্রক্রিয়া বাতিল করিতে
        পারিবে, এবং উক্তরূপে কোনো ক্রয় প্রক্রিয়া বাতিল করা হইলে ক্রয়কারী কর্তৃক
        গৃহীত সকল আবেদন, দরপত্র, কোটেশন বা প্রস্তাব উন্মুক্ত না করিয়া সংশ্লিষ্ট
        দরপত্রদাতা বা আবেদনকারীকে ফেরত প্রদান করিবে।
    </li>
</ol>
<h2 id="part-3.5">
    অংশ-৫: ক্রয় অনুমোদন প্রক্রিয়া, চুক্তিসম্পাদন নোটিশ এবং উহা প্রকাশ
</h2>
<h3 id="rule-47">৪৭। দরপত্র বা প্রস্তাব অনুমোদন।</h3>
<ol class="counter-num">
    <li>
        আইন ও এই বিধিমালার বিধান যথাযথভাবে অনুসরণক্রমে, অনুমোদনকারী কর্তৃপক্ষ
        আইনের ধারা ৮-এর অধীন মূল্যায়ন কমিটির সুপারিশ সম্পর্কে সিদ্ধান্ত গ্রহণ
        করিবে।
    </li>
    <li>
        মূল্যায়ন কমিটির সুপারিশ সামগ্রিকভাবে বিবেচনা করিয়া সুপারিশকৃত
        চুক্তিমূল্যের ভিত্তিতে নির্ধারিত অনুমোদনকারী কর্তৃপক্ষ-
        <ol class="counter-alpha">
            <li>উক্ত সুপারিশ অনুমোদন করিতে পারিবে; বা</li>
            <li>
                উক্ত সুপারিশ সম্পর্কিত কোনো সুনির্দিষ্ট বিষয়ে ক্রয়কারীর মাধ্যমে
                উক্ত কমিটির নিকট হইতে ব্যাখ্যা আহ্বান করিতে পারিবে; বা
            </li>
            <li>
                কারণ ব্যাখ্যা প্রদানপূর্বক
                <ol class="counter-alpha-start-1">
                    <li>
                        উক্ত সুপারিশ বাতিলক্রমে পুনর্মূল্যায়নের জন্য উক্ত
                        কমিটিকে অনুরোধ করিতে পারিবে; বা
                    </li>
                    <li>
                        উক্ত সুপারিশ বাতিল করিয়া আইন ও এই বিধিমালার বিধান
                        অনুসরণক্রমে নূতন ভাবে ক্রয় কার্য পুনঃপ্রক্রিয়াকরণের জন্য
                        নির্দেশনা প্রদান করিতে পারিবে।
                    </li>
                </ol>
            </li>
        </ol>
    </li>
    <li>
        'কোম্পানী আইন, ১৯৯৪' (১৯৯৪ সনের ১৮ নং আইন)-এর অধীন নিবন্ধিত কোনো
        কোম্পানি যদি কোনো ক্রয়ের ক্ষেত্রে সরকারের পরিচালন বা উন্নয়ন বাজেটের
        আওতায় প্রাপ্ত সরকারি তহবিল ব্যবহার করে, তাহা হইলে, মূল্যায়ন প্রতিবেদন
        এবং চুক্তিসম্পাদনের অনুমোদন প্রদানের ক্ষেত্রে, উক্ত কোম্পানি, অর্থ
        বিভাগের আর্থিক ক্ষমতা অর্পণসংক্রান্ত বিধি-বিধান বা আদেশ অনুসরণ করিবে:
        <p class="condition">
            তবে শর্ত থাকে যে, কোম্পানির নিজস্ব তহবিল দ্বারা প্রক্রিয়াকৃত ক্রয়ের
            ক্ষেত্রে মূল্যায়ন প্রতিবেদন এবং চুক্তিসম্পাদনের অনুমোদন প্রদানে
            সংশ্লিষ্ট কোম্পানি, কোম্পানি আইনের অধীন নিজস্ব প্রশাসনিক ও আর্থিক
            ক্ষমতা অর্পণসংক্রান্ত বিধি-বিধান অনুসরণ করিবে।
        </p>
    </li>
</ol>
<h3 id="rule-48">৪৮। ক্রয় অনুমোদন প্রক্রিয়া।</h3>
<ol class="counter-num">
    <li>
        ক্রয়কারী, মূল্যায়ন কমিটি এবং অনুমোদনকারী কর্তৃপক্ষ, আইনের অধীন কোনো
        ক্রয়চুক্তি সম্পাদনের উদ্দেশ্যে চুক্তিসম্পাদনের নোটিশ জারি করা পর্যন্ত,
        এই বিধিতে উল্লিখিত অনুমোদন পদ্ধতি যথাযথভাবে অনুসরণ করিবে।
    </li>
    <li>
        অনুমোদনকারী কর্তৃপক্ষের জন্য ক্রয় প্রস্তাবের সহিত-
        <ol class="counter-alpha">
            <li>
                ক্রয়কারী এই মর্মে ঘোষণা প্রদান করিবে যে, সংশ্লিষ্ট ক্রয়ের
                ক্ষেত্রে বিধি ২৫-এর উপবিধি (৯) অনুসরণে দাপ্তরিক প্রাক্কলিত ব্যয়
                প্রস্তুত করা হইয়াছে; এবং
            </li>
            <li>
                উপস্থাপিত মূল্যায়ন প্রতিবেদনে দরপত্র মূল্যায়ন কমিটি এই মর্মে
                ঘোষণা প্রদান করিবে যে, দরপত্র মূল্যায়নে দাপ্তরিক প্রাক্কলিত
                ব্যয়ের সহিত সর্বনিম্ন মূল্যায়িত দর সামঞ্জস্যপূর্ণ কি না উহা
                যৌক্তিকতাসহ নিশ্চিত করা হইয়াছে।
            </li>
        </ol>
    </li>
    <li>
        বিধি ১৩(১)(খ)-এ উল্লিখিত উপজেলা বা অন্যান্য পর্যায় ব্যতীত, কোনো
        অবস্থাতেই মূল্যায়ন কমিটির সভাপতি ও অনুমোদনকারী কর্তৃপক্ষ একই ব্যক্তি
        (Person) হইতে পারিবে না।
    </li>
    <li>
        ক্রয় প্রক্রিয়া অনুমোদনের ক্ষেত্রে, নিম্নবর্ণিত পদ্ধতি অনুসরণ করিতে হইবে,
        যথা-
        <ol class="counter alpha">
            <li>
                মন্ত্রণালয়, বিভাগ, দপ্তর বা অধিদপ্তরের ক্ষেত্রে-
                <ol class="counter-num-level-4">
                    <li>
                        আর্থিক ক্ষমতা অর্পণ আদেশ অনুযায়ী অনুমোদনকারী কর্তৃপক্ষ,
                        ক্রয়কারী কার্যালয় প্রধান, প্রকল্প পরিচালক, প্রকল্প
                        ব্যবস্থাপক, বা কোনো ক্ষমতাপ্রাপ্ত কর্মকর্তা হইলে-
                        <ol class="counter-alpha-level-4-start-1">
                            <li>
                                মূল্যায়ন কমিটি, আইন ও এই বিধিমালার বিধান অনুসারে
                                মূল্যায়ন কার্যাদি সম্পন্নের পর, দরপত্র মূল্যায়ন
                                প্রতিবেদন ও ক্রয় চুক্তিসম্পাদন সম্পর্কে উহার
                                সুপারিশ, দরপত্র বা প্রস্তাব দলিল ব্যতীত, একটি
                                সিলমোহরযুক্ত বন্ধ খামে ক্ষেত্রমতো, ক্রয়কারী
                                কার্যালয় প্রধান, প্রকল্প পরিচালক, প্রকল্প
                                ব্যবস্থাপক বা ক্ষমতাপ্রাপ্ত কর্মকর্তার নিকট
                                অনুমোদনের জন্য সরাসরি দাখিল করিবে;
                            </li>
                            <li>
                                উপদফা (অ)-এর অধীন প্রাপ্ত মূল্যায়ন প্রতিবেদন
                                বিধি ৪৭ অনুযায়ী অনুমোদন বা অন্য কোনো সিদ্ধান্ত
                                প্রদানের পর ক্রয়কারী কার্যালয় প্রধান, প্রকল্প
                                পরিচালক, প্রকল্প ব্যবস্থাপক বা ক্ষমতাপ্রাপ্ত
                                কর্মকর্তা উহাতে স্বাক্ষর প্রদান করিয়া উক্ত বিষয়ে
                                পরবর্তী ব্যবস্থা গ্রহণের জন্য ক্রয়কারীর নিকট
                                ফেরত দিবে;
                            </li>
                            <li>
                                উপদফা (অ) এবং (আ)-তে যাহা কিছুই থাকুক না কেন,
                                ক্রয়কারী আঞ্চলিক, উপআঞ্চলিক, জেলা বা উপজেলা
                                পর্যায়ের হইলে, মূল্যায়ন কমিটি উহার সুপারিশসহ
                                মূল্যায়ন প্রতিবেদন ও সংশ্লিষ্ট অন্যান্য
                                কাগজপত্র, দরপত্র বা প্রস্তাব দলিল ব্যতীত, একটি
                                সিলমোহরযুক্ত বন্ধ খামে সরাসরি অনুমোদনকারী
                                কর্তৃপক্ষের নিকট প্রেরণ করিবে এবং উক্ত কর্তৃপক্ষ
                                উক্ত প্রতিবেদনে উহার সিদ্ধান্ত লিপিবদ্ধ করিবার
                                পর পরবর্তী ব্যবস্থা গ্রহণের জন্য ক্রয়কারীর নিকট
                                ফেরত দিবে।
                            </li>
                        </ol>
                    </li>
                    <li>
                        অনুমোদনকারী কর্তৃপক্ষ মন্ত্রণালয় হইলে-
                        <ol class="counter-alpha-level-4-start-1">
                            <li>
                                মূল্যায়ন কমিটি, "ক্রয় প্রস্তাব" শিরোনামে একটি
                                সারসংক্ষেপ, মূল্যায়ন প্রতিবেদন ও চুক্তিসম্পাদন
                                সম্পর্কে উহার সুপারিশ, দরপত্র বা প্রস্তাব দলিল
                                ব্যতীত, একটি সিলমোহরযুক্ত বন্ধ খামে সরাসরি
                                ক্রয়কারী কার্যালয় প্রধানের নিকট দাখিল করিবে;
                            </li>
                            <li>
                                ক্রয়কারী কার্যালয় প্রধান পরবর্তীকালে উহা
                                পরীক্ষা-নিরীক্ষা করিয়া স্বীয় পর্যবেক্ষণ সহকারে
                                সংশ্লিষ্ট মন্ত্রণালয়ের সচিবের নিকট প্রেরণের
                                ব্যবস্থা গ্রহণ করিবে:
                                <p class="condition">
                                    তবে শর্ত থাকে যে, ক্রয়কারী কার্যালয় প্রধান
                                    নিজেই যদি মূল্যায়ন কমিটির সভাপতি হন, তাহা
                                    হইলে তিনি ক্রয় প্রস্তাবের সারসংক্ষেপ,
                                    মূল্যায়ন প্রতিবেদন ও সুপারিশ সরাসরি
                                    সংশ্লিষ্ট মন্ত্রণালয়ের সচিবের নিকট প্রেরণ
                                    করিবে এবং সচিব উক্ত প্রস্তাবের উপর স্বীয়
                                    মন্তব্য লিপিবদ্ধ করিয়া উহা অনুমোদনের জন্য
                                    মন্ত্রীর নিকট উপস্থাপন করিবে;
                                </p>
                            </li>
                            <li>
                                উপদফা (আ) এর অধীন উপস্থাপিত ক্রয় প্রস্তাবের
                                সারসংক্ষেপ ও মূল্যায়ন প্রতিবেদন বিধি ৪৩ অনুযায়ী
                                অনুমোদন বা উক্ত বিষয়ে অন্য কোনো সিদ্ধান্ত
                                প্রদানের পর, মন্ত্রী উক্ত বিষয়ে প্রয়োজনীয়
                                ব্যবস্থা গ্রহণের জন্য উহা ক্রয়কারীর নিকট ফেরত
                                দিবে।
                            </li>
                        </ol>
                    </li>
                    <li>
                        সুপারিশকারী কর্তৃপক্ষ সরকারি ক্রয়সংক্রান্ত মন্ত্রিসভা
                        কমিটি হইলে-
                        <ol class="counter-alpha-level-4-start-1">
                            <li>
                                মূল্যায়ন কমিটির প্রতিবেদন ও চুক্তিসম্পাদন
                                সম্পর্কে উহার সুপারিশসহ ক্রয়প্রস্তাব উপবিধি
                                (৩)-এর দফা (ক)-এর উপদফা (২) (অ) ও (আ)-তে বর্ণিত
                                পদ্ধতি অনুসরণক্রমে মন্ত্রীর নিকট উপস্থাপন করিতে
                                হইবে;
                            </li>
                            <li>
                                উক্তরূপে উপস্থাপিত ক্রয়প্রস্তাব বিবেচনান্তে
                                মন্ত্রী উহার উপর তাঁহার মন্তব্য সন্নিবেশিত করিয়া
                                সংশ্লিষ্ট দলিলসমূহ সচিবের নিকট প্রেরণ করিবেন এবং
                                সচিব উক্ত ক্রয়প্রস্তাবের বিষয়ে তফসিল-৭ অনুসারে
                                (নমুনা ছক) একটি স্বয়ংসম্পূর্ণ সারসংক্ষেপ
                                প্রস্তুত করিয়া সংশ্লিষ্ট দলিলপত্রসমূহ সরকারি
                                ক্রয়সংক্রান্ত মন্ত্রিসভা কমিটিতে উপস্থাপনের জন্য
                                মন্ত্রিপরিষদ বিভাগে প্রেরণ করিবেন;
                            </li>
                            <li>
                                উপদফা (অ) এবং (আ)-এর অধীন উপস্থাপিত ক্রয়প্রস্তাব
                                বিধি ৪৭অনুযায়ী অনুমোদন বা উক্ত বিষয়ে অন্য কোনো
                                সিদ্ধান্ত প্রদানের পর, সরকারি ক্রয়সংক্রান্ত
                                মন্ত্রিসভা কমিটির সিদ্ধান্ত প্রয়োজনীয় ব্যবস্থা
                                গ্রহণের জন্য ক্রয়কারীর নিকট প্রেরণ করিতে হইবে;
                            </li>
                        </ol>
                    </li>
                    <li>
                        মন্ত্রণালয়ের নিজস্ব ক্রয়ের ক্ষেত্রে সচিব উক্ত ক্রয়ের
                        অনুমোদনকারী কর্তৃপক্ষ হইলে-
                        <ol class="counter-alpha-level-4-start-1">
                            <li>
                                মূল্যায়ন কমিটি, মূল্যায়ন প্রতিবেদন, দরপত্র বা
                                প্রস্তাবের তুলনামূলক বিবরণী সংবলিত শিট ও
                                চুক্তিসম্পাদনের বিষয়ে সুপারিশ, দরপত্র বা
                                প্রস্তাব দলিল ব্যতীত, একটি সিলমোহরকৃত বন্ধ খামে
                                সরাসরি সচিবের নিকট দাখিল করিবে;
                            </li>
                            <li>
                                উপদফা (অ) এর অধীন দাখিলকৃত মূল্যায়ন প্রতিবেদন
                                সচিব পর্যালোচনা করিয়া তাহার সিদ্ধান্ত প্রদান
                                করিবেন এবং উহা প্রয়োজনীয় ব্যবস্থা গ্রহণের জন্য
                                ক্রয়কারীর নিকট ফেরত দিবেন।
                            </li>
                        </ol>
                    </li>
                </ol>
            </li>
            <li>
                সংবিধিবদ্ধ সংস্থা, স্বায়ত্তশাসিত বা আধা-স্বায়ত্তশাসিত সংস্থার
                ক্ষেত্রে,
                <ol class="counter-num-level-4">
                    <li>
                        আর্থিক ক্ষমতা অর্পণ আদেশ অনুযায়ী অনুমোদনকারী কর্তৃপক্ষ
                        সংশ্লিষ্ট সংস্থার প্রকল্প পরিচালক, ক্রয়কারী কার্যালয়
                        প্রধান বা ক্ষমতাপ্রাপ্ত কোনো কর্মকর্তা হইলে-
                        <ol class="counter-alpha-level-4-start-1">
                            <li>
                                বিধি ৪৭ অনুযায়ী মূল্যায়ন প্রতিবেদন অনুমোদন বা
                                অন্য কোনো সিদ্ধান্ত প্রদানের ক্ষেত্রে উপবিধি
                                (৩)-এর দফা (ক)-এর উপদফা (১) (অ) ও (আ)-তে বর্ণিত
                                পদ্ধতি অনুসরণ করিতে হইবে;
                            </li>
                        </ol>
                    </li>
                    <li>
                        অনুমোদনকারী কর্তৃপক্ষ উক্ত সংস্থার পরিচালনা পর্ষদ হইলে-
                        <ol class="counter-alpha-level-4-start-1">
                            <li>
                                মূল্যায়ন কমিটি 'ক্রয়প্রস্তাব' শিরোনামে একটি
                                সারসংক্ষেপ প্রস্তুত করিবে এবং উক্ত সারসংক্ষেপ,
                                মূল্যায়ন প্রতিবেদন ও ক্রয় চুক্তি সম্পর্কে উহার
                                সুপারিশ, দাখিলকৃত দরপত্র বা প্রস্তাব দলিল
                                ব্যতীত, একটি সিলমোহরযুক্ত বন্ধ খামে সরাসরি
                                ক্রয়কারী কার্যালয় প্রধান বা উক্ত সংস্থার প্রধান
                                নির্বাহীর নিকট দাখিল করিবে;
                            </li>
                            <li>
                                ক্রয়কারী কার্যালয় প্রধান বা প্রধান নির্বাহী
                                পরীক্ষা-নিরীক্ষা করিয়া স্বীয় পর্যবেক্ষণ সহকারে
                                সংশ্লিষ্ট দলিলপত্রসহ উক্ত ক্রয়প্রস্তাব পরিচালনা
                                পর্ষদের নিকট উপস্থাপন করিবে-
                                <p class="condition">
                                    তবে শর্ত থাকে যে, ক্রয়কারী কার্যালয় প্রধান
                                    বা উক্ত সংস্থার প্রধান নির্বাহী নিজেই যদি
                                    মূল্যায়ন কমিটির সভাপতি হন, তাহা হইলে
                                    সংশ্লিষ্ট দলিলপত্রসহ ক্রয়প্রস্তাব উক্ত
                                    পরিচালনা পর্ষদের নিকট সরাসরি প্রেরণ করিতে
                                    হইবে; এবং
                                </p>
                            </li>
                            <li>
                                উপদফা (অ) ও (আ)-এর অধীন উপস্থাপিত ক্রয়প্রস্তাব
                                বিধি ৪৭ অনুযায়ী অনুমোদন, বা অন্য কোনো সিদ্ধান্ত
                                প্রদানের পর পরিচালনা পর্ষদ প্রয়োজনীয় ব্যবস্থা
                                গ্রহণের জন্য ক্রয়প্রস্তাবটি ক্রয়কারী কার্যালয়
                                প্রধান বা প্রধান নির্বাহী কর্মকর্তার নিকট ফেরত
                                দিবে।
                            </li>
                        </ol>
                    </li>
                    <li>
                        অনুমোদনকারী কর্তৃপক্ষ মন্ত্রণালয় হইলে, ক্রয়প্রস্তাব বিধি
                        ৪৭ অনুযায়ী অনুমোদন বা অধীন অন্য কোনো সিদ্ধান্ত প্রদানের
                        জন্য, উপবিধি (৩)-এর দফা (ক)-এর উপদফা (২)-এ বর্ণিত পদ্ধতি
                        অনুসরণ করিতে হইবে।
                    </li>
                    <li>
                        সুপারিশকারী কর্তৃপক্ষ সরকারি ক্রয়সংক্রান্ত মন্ত্রিসভা
                        কমিটি হইলে, উক্ত কমিটির নিকট ক্রয়প্রস্তাব অনুমোদনের জন্য
                        উপস্থাপনের ক্ষেত্রে উপবিধি (৩)-এর দফা (ক)-এর উপদফা (৩)-এ
                        বর্ণিত পদ্ধতি অনুসরণ করিতে হইবে এবং যে পদ্ধতি
                        অনুসরণক্রমে সরকারি ক্রয়সংক্রান্ত মন্ত্রিসভা কমিটির নিকট
                        প্রস্তাব প্রেরণ করা হইয়াছিল, সেই একই পদ্ধতি অনুসরণক্রমে
                        উক্ত কমিটির সিদ্ধান্ত ক্রয়কারীর নিকট প্রেরণ করিতে হইবে।
                    </li>
                </ol>
            </li>
        </ol>
    </li>
    <li>
        উপবিধি (৩)-এর দফা (ক) ও (খ)-এর অধীন কোনো ক্রয়প্রস্তাব অনুমোদিত হইলে,
        ক্রয়কারী উক্ত বিষয়ে নিম্নবর্ণিত পদক্ষেপসমূহ গ্রহণ করিবে-
        <ol class="counter-alpha">
            <li>
                ক্রয়প্রস্তাব অনুমোদনের সিদ্ধান্ত প্রাপ্তির পর তফসিল-২-এ বর্ণিত
                সময়ের মধ্যে ক্রয়কারী, উক্ত দরপত্র বা প্রস্তাবের বিষয়ে আইন বা এই
                বিধিমালার অধীন কোনো অভিযোগ বা আপিল বিবেচনাধীন না থাকিলে,
                চুক্তিসম্পাদনের নোটিশ জারি করিবে; এবং
            </li>
            <li>
                ক্রয়প্রস্তাব প্রক্রিয়ার সহিত প্রত্যক্ষ বা পরোক্ষভাবে সংশ্লিষ্ট
                সকল কর্মকর্তা ও কর্মচারী ক্রয়প্রস্তাব অনুমোদন বিষয়ে গোপনীয়তা
                রক্ষা করিবে।
            </li>
        </ol>
    </li>
    <li>
        ক্রয়কারী, ক্রয়মূল্য তফসিল-২-এ উল্লিখিত পরিমাণ বা তদূর্ধ্ব পরিমাণের হইলে,
        ক্রয় প্রক্রিয়ায় কোন পর্যায়ে কতটা সময় ব্যয়িত হইয়াছে উহা এবং কোনো বিলম্ব
        হইয়া থাকিলে, উক্ত বিলম্বের কারণ উল্লেখপূর্বক ত্রৈমাসিক ভিত্তিতে
        সংশ্লিষ্ট ক্রয়সংক্রান্ত প্রতিবেদন বিপিপিএ-এর নিকট প্রেরণ করিবে।
    </li>
    <li>
        দরপত্র উন্মুক্ত করিবার সময় হইতে চুক্তিসম্পাদনের নোটিশ জারির সময় পর্যন্ত
        কার্যাদি সম্পন্নের জন্য ক্রয়কারী, মূল্যায়ন কমিটি, প্রযোজ্য ক্ষেত্রে,
        কারিগরি সাব-কমিটি ও অনুমোদনকারী কর্তৃপক্ষ আবশ্যিকভাবে তফসিল-৬-এ উল্লিখিত
        সময়সীমা অনুসরণ করিবে।
    </li>
    <li>
        দরপত্র মূল্যায়ন কমিটি বা অনুমোদনকারী কর্তৃপক্ষ (যেক্ষেত্রে অনুমোদনকারী
        কর্তৃপক্ষ মন্ত্রণালয়ের নিম্নতর পর্যায়ের) বা ক্রয়কারী কার্যালয় প্রধান
        তফসিল-৬-এ উল্লিখিত সময়সীমার মধ্যে তাহাদের ওপর ন্যস্ত দায়িত্ব (মূল্যায়ন
        প্রতিবেদন প্রণয়ন বা প্রতিবেদনের ওপর সিদ্ধান্ত প্রদান বা পরীক্ষা-নিরীক্ষা
        করিয়া মন্ত্রণালয়ে অগ্রায়ণ) পালনে ব্যর্থ হইলে, সংশ্লিষ্ট মন্ত্রণালয়ের
        সচিব যৌক্তিক কারণ থাকা সাপেক্ষে উক্ত পর্যায়ের জন্য যথোপযুক্ত সময় বর্ধন
        করিতে পারিবে:
        <p class="condition">
            তবে শর্ত থাকে যে, এই বিধিমালার অধীন মন্ত্রণালয় পর্যায়ে ন্যস্ত
            কর্মকান্ডের (মূল্যায়ন প্রতিবেদনের ওপর সিদ্ধান্ত প্রদান বা
            পরীক্ষা-নিরীক্ষা করিয়া অনুমোদনের নিমিত্ত ক্রয়সংক্রান্ত মন্ত্রিপরিষদ
            সভায় উত্থাপনের জন্য মন্ত্রিপরিষদ বিভাগে অগ্রায়ণ) জন্য তফসিল-৬-এ
            উল্লিখিত সময়সীমা উত্তীর্ণ হইয়া গেলে বিপিপিএ-এর নিকট সম্মতি গ্রহণ
            করিয়া তাহা নিষ্পত্তি করিতে হইবে।
        </p>
    </li>
    <li>
        প্রযোজ্য ক্ষেত্রে, কারিগরি সাব কমিটি তফসিল-৬-এ উল্লিখিত সময়সীমার মধ্যে
        তাহাদের ওপর ন্যস্ত দায়িত্ব পালনে ব্যর্থ হইলে, ক্রয়কারী কার্যালয় প্রধান
        যৌক্তিক কারণ থাকা সাপেক্ষে উক্ত কমিটির প্রতিবেদন প্রণয়নের সময়সীমা
        সর্বোচ্চ ২ (দুই) সপ্তাহের জন্য বর্ধন করিতে পারিবে।
    </li>
    <li>
        সকল ক্রয়কারী ক্রয়প্রস্তাব প্রক্রিয়াকরণ ও অনুমোদনের ক্ষেত্রে তফসিল-৩-এ
        প্রদত্ত চেকলিস্টসমূহ অনুসরণ করিবে।
    </li>
</ol>
<h3 id="rule-49">৪৯। চুক্তিসম্পাদন নোটিশ প্রকাশকরণ।</h3>
<ol class="counter-num">
    <li>
        অনুমোদনকারী কর্তৃপক্ষ কর্তৃক অনুমোদনের পর বিধি ৪৮(৫) (ক) মোতাবেক
        ক্রয়কারী তফসিল-৮-এ উল্লিখিত আদর্শ ছক ব্যবহার করিয়া কৃতকার্য দরদাতার
        অনুকূলে চুক্তিসম্পাদনের নোটিশ জারি করিবে:
        <p class="condition">
            তবে শর্ত থাকে যে, চুক্তিসম্পাদনের নোটিশ জারির অব্যবহিত পরেই অন্যান্য
            দরদাতাগণসহ ক্রয়সংশ্লিষ্ট অংশীদারগণের অবগতির স্বার্থে তফসিল-৯-এ
            বর্ণিত ছকে ক্রয়চুক্তি অ্যাওয়ার্ড-সংক্রান্ত তথ্যাদি ক্রয়কারীর নোটিশ
            বোর্ডে বা উহার নিজস্ব ওয়েবসাইটে, যদি থাকে, এবং বিপিপিএ এর ওয়েবসাইটে
            প্রকাশ করিতে হইবে, যা তফসিল ২-এ বর্ণিত সময়ের জন্য নোটিশ বোর্ডে বা
            ওয়েবসাইটে সংরক্ষণ করিতে হইবে।
        </p>
    </li>
    <li>
        ক্রয়চুক্তি স্বাক্ষরের পর ক্রয়কারী তফসিল-১০-এ বর্ণিত ছকে উহার নোটিশ
        বোর্ডে অথবা নিজস্ব ওয়েবসাইটে, যদি থাকে, চুক্তিসম্পাদন-সংক্রান্ত তথ্য
        প্রকাশ করিবে এবং তফসিল-২-এ বর্ণিত মূল্যসীমার উর্ধ্বের চুক্তির ক্ষেত্রে
        কৃতকার্য ইকনোমিক অপারেটরের মালিকানা-সংক্রান্ত তথ্যাদিসহ (Beneficial
        ownership) চুক্তিসম্পাদন-সংক্রান্ত তথ্য বিপিপিএ-এর ওয়েবসাইট বা
        ওয়েব-পোর্টালে প্রকাশ করিবে।
    </li>
    <li>
        উপবিধি (২)-এ বর্ণিত চুক্তি ও মালিকানা সংক্রান্ত তথ্যাদি তফসিল-২-এ বর্ণিত
        সময়ের জন্য নোটিশ বোর্ডে বা ওয়েবসাইটে সংরক্ষণ করিতে হইবে।
    </li>
    <li>
        কোনো দরপত্রদাতা বা পরামর্শক তাহার দাখিলকৃত দরপত্র বা প্রস্তাব গৃহীত না
        হইবার কারণ সম্পর্কে ক্রয়কারীর নিকট জানিতে চাহিলে, ক্রয়কারী উক্ত
        দরপত্রদাতা বা আবেদনকারীকে শুধু তাহার দাখিলকৃত দরপত্র বা প্রস্তাবের
        আপেক্ষিক অবস্থান ও ঘাটতিসমূহ অবহিত করিবে, কিন্তু তাহার নিকট অন্য কোনো
        দরপত্রদাতা বা আবেদনকারী সম্পর্কে কোনো তথ্যপ্রকাশ করিবে না।
    </li>
    <li>
        উপবিধি (৪)-এর অধীন অবহিতকরণের ক্ষেত্রে মূল্যায়ন প্রক্রিয়ার গোপনীয়তা
        রক্ষা করিতে হইবে।
    </li>
</ol>
